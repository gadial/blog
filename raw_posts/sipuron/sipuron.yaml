year_2023:
  authors:
  - שלומציון
  - ברוך בן נריה
  - נבות עמיר
  - אלה סטיקלרו
  - איתי חורב
  - מומו הבת
  - Ofir H
  - '@negev / negevv.Bsky.social'
  - רותם מלנקי
  - נטלי לוין
  - קרמבו
  - יובל מישורי
  - הדיוניסי
  - דןה
  - יהושפט
  - מיקי טבקה
  - תמיר בוכשטב
  - Dotan Tsur
  - אינפימום לוי
  - nauasaura
  - maiasaura
  - דיתה אוהב ציון
  - גיל גואטה
  - 'איתי בבניק '
  - Lony Zakuto
  - מיצי שין
  - הילה בניוביץ'-הופמן
  - קרן לנדסמן
  - '@LjosSterk'
  - דני סטרולי
  - 'דיתה אוהב ציון          '
  - שני אוירבך
  - LateTrain_
  - הילי
  - 'קרן לנדסמן '
  - Ljos
  - עדי גריידי אשכנזי
  - טרפיץ'
  - 'דיתה אוהב ציון '
  - אוה תבור
  - נמרוד איזנברג
  - ענת
  - גדי אלכסנדרוביץ'
  - ענבר גרינשטיין
  - דולורס דארק
  - אריה
  - Bezalel
  - ד. אוזוולד
  - שירה האוזי
  keywords:
  - כביסה
  - זמן
  - סוס
  - עציץ
  - רגשות
  - מים
  - שמיכה
  - שוקולד
  - עליה
  - פרח
  - שפה
  - פרווה
  - פתיח
  - מזגן
  stories:
  - author: שלומציון
    keyword: כביסה
    length: 891
    story: רוברט תמיד אמר לי שכל עוד אפשר לכבס, אפשר להתחיל מהתחלה.  ובאמת רוברט כיבס
      הכל. אתמול למשל הוא כיבס את הלב שלו. ״היו ימים קשים מחמלי״ הוא אמר לי בקול רך
      ״אני מרגיש שהלב שלי זקוק לכביסה, לריענון, לניקוי עמוק״. אני כיבסתי הרבה פחות,
      פחדתי להתחיל מהתחלה. למשל אף פעם לא כיבסתי את הזהות שלי,  או חברי ילדות, אפילו
      שלפעמים ממש רציתי להתחיל מהתחלה בלי הזהות של ישראלית לשעבר. רוברט לא הבין למה
      אני מתעקשת לסבול, הוא את הזהות הארגנטינאית שלו כיבס מזמן, זה הפך אותו לטבעוני,
      אבל גם טישטש לו את המבטא שכל כך אהבתי. ״מחמלי״ הוא היה אומר לי בכל פעם שהוא
      ראה אותי מתייסרת אל מול החדשות מישראל, ״בואי אני אחזיק לך את היד ונכבס את הזהות
      שלך ביחד״. אבל אני סירבתי. אני אפילו לא יודעת למה. אולי כי פחדתי לאבד את ה״ר״
      הישראלית הזאת שתמיד הסגירה שאני לא לגמרי מפה, אולי כי התגעגעתי הביתה. אולי כי
      פחדתי שאם אכבס את הישראליות שלי כבר לא אהיה אני. ״אולי ביום אחר״ אמרתי לרוברט
      והתיישבתי לדמוע מול סיפורי חטופים.
    time: 10/31/2023 5:17:59
  - author: ברוך בן נריה
    keyword: זמן
    length: 1256
    story: 'תיק. איתי בהה בריכוז במחוגי שעון הקיר שמולו. הוא ידע שאם יתמקד בהם מספיק
      חזק הם יאטו ויעצרו.

      תק. אך מחשבותיו השתוללו וברחו לכל הכיוונים, ולא נותר לו מספיק כוח מנטאלי כדי
      להשבית את השעון.

      תיק. הבזק זכרון: לפני כמה חודשים ראה עם חברים את פיטר פן.

      הם כבר לא ילדים קטנים אבל זה הדבר היחיד שהיה לשמואל בבית.

      תק. כולם צהלו וצחקו כשראו את התנין עם השעון המתקתק בבטן. הרי הוא רוצה לאכול
      את קפטן הוק, אם ככה הוא מהטובים ואפשר לצחוק, לצהול ולהריע לו. כולם, חוץ מאיתי.

      תיק. רק עוד קצת מאמץ. איתי צמצם את עיניו וקימץ את מצחו וכשראשו החל לכאוב רק
      הגביר את הכוח שהפעיל, והנה, הנה המחוג הגדול של השניות מתחיל להאט, הוא כבר לא
      דופק בקצב הקבוע אלא משתהה ומהסס לפני כל התקדמות, נאבק בכוח שאיתי הפעיל עליו.

      זו פיזיקה פשוטה, או קסם מופלא-מופרך, כך או כך, זה עבד.

      תק.

      אם ימשיך בכל הכוח השעון יושבת כליל והזמן בחדר יעמוד, וזו תהיה התחלה, יהיה זה
      נצח, נצחון קטן עבור איתי למוד ההפסדים, מסר ברור לכל היצורים האימתניים ולפצצות
      המתקתקות שבתוכם.

      תיייייק, הנה, הנה,

      שבריר שנייה לפני שאיתי השבית הכול, הדלת שמתחת לשעון נפתחה. מתוכה יצא חלוק ירקרק
      עם מסכה ותג שם ופנים. "איתי?" הוא שאל בנסיון מורבידי להישמע חביב. איתי הסתכל
      על אמו, והיא בתגובה הנהנה קלות וניגבה דמעה. איתי בלע את רוקו, כיווץ את עיניו
      הכואבות והעיף מבט אל השעון שלא זז. הוא פסע אחרי החלוק והדלת נסגרה בחריקה אחריו.

      תק.

      '
    time: 11/1/2023 1:04:20
  - author: נבות עמיר
    keyword: זמן
    length: 1223
    story: '"לעזאזל", מילמל ג׳רג׳נק, "שכחתי לשמור את הקובץ של ה-20.4.4058 בציר HDS."

      לפתע נכנסה מנהלת המחלקה והודיעה:

      "בקרוב ציר הזמן עומד בפני התפצלות, באחת מהאפשרויות אנחנו נגמור עם הפרויקט הזה
      עוד כמה חודשים, באפשרות השנייה אנחנו נסיים את זה רק שנה הבאה והמנכ"ל רוצה שנעשה

      הכל כדי שהאפשרות הראשונה תתגשם. אז חבר''ה, אני מבקשת שתאיצו יותר את העבודה שלכםן."

      הפרוייקט שמנהלת העבודה דיברה עליו היה הניסיון של חברת ציר הזמן לארגן כל מידע
      על ציר הזמן ובסופו של דבר ליצור אפליקציה שבה כל משתמש.ת ת.יוכל לראות כל רגע
      בהיסטוריה ולדעת איזה אפשרויות צופן לו.ה

      העתיד.

      מנהלת המחלקה ניגשה אל ג׳רג׳נק.

      "איך מתקדמת העבודה על ציר הזמן HDS בשנת 4058?" שאלה.

      "אני לא מוצא את הקובץ של ה-20.4." השיב לה ג׳רג׳נק.

      "בדקת בתיקייה של הזבל?"

      "כן, זה לא היה שם."

      "ניסיתי לשחזר באמצעות המשחזרת?"

      "המה?"

      "ברצינות ג׳רג׳נק, אתה צריך להיות יותר מעודכן. בגלל שכמעט כל מידע שקשור לקבצים
      במחשב כבר מאורגן, החברה הוציאה אפליקציה בשם המשחזרת שאפשר להזין בה שם של קובץ
      והאפליקציה תמצא אותו איפושהו על ציר הזמן ותיצור העתק שלו." הסבירה מנהלת המחלקה.

      "ואלה, לא ידעתי, אני אנסה להשתמש באפליקציה." השיב ג׳רג׳נק.

      הוא הוריד את האפליקציה והזין את שם

      הקובץ.

      ואכן, כעבור חצי דקה האפליקציה נתנה לו את הקובץ.

      "תודה", אמר ג׳רג׳נק.

      "אין בעד מה.", השיבה מנהלת העבודה ועברה אל העובד הבא.'
    time: 11/1/2023 7:49:17
  - author: אלה סטיקלרו
    keyword: זמן
    length: 217
    story: '- איך היה ב-1654?

      - אילו נופים היו אז בסקוטלנד, חתיכת נוסטלגיה.

      - כדאי לך לנסוע ל2580, הסולארפאנק של יפן ממש מזכיר את התקופה!

      - נשמע נהדר! אגב, מה הקטע עם המסיכה?

      - יש לי קונקשן ב-2020, זה היה הלואו קוסט היחיד שמצאתי.'
    time: 11/1/2023 7:55:47
  - author: איתי חורב
    keyword: זמן
    length: 1366
    story: 'שוש הביטה בשעון שלה ובחשה בספל, מערבבת את הקצף עם הקפה וצובעת אותו בחום
      בהיר. הוא מאחר. לא השעון. זה היה שעון קוורץ שקיבלה מדוד שלה ביום הולדתה העשירי.
      הוא התעצבן על אמא שלה, אחותו. אמר שהיא לא דואגת שהילדים שלה ידעו לקרוא שעון.
      אבל בשביל מה צריך לקרוא שעון בימינו? גם ככה יש שעונים דיגיטליים הרבה יותר מדוייקים
      ושעון בסמארטפון שמתעדכן מהאינטרנט והמסכים שמקרינים פרסומות תחת כל עץ רענן גם
      מראים את השעה. אמא שלה קראה לדוד שלה בומר אבל שוש הידקה את רצועת העור של שעון
      המחוגים סביב פרק ידה והחליטה שלא תוריד אותו לעולם. שוב הציצה בשעון. עברו שתי
      דקות מהפעם הקודמת שבדקה מה השעה, מה שאומר שהוא מאחר בשתי דקות יותר ממה שכבר
      איחר בפעם הקודמת שבדקה. זה גם אומר שהקפה אמור להיות עכשיו בדיוק בטמפרטורה שהיא
      אוהבת. היא לקחה לגימה קטנה אבל הקפה היה חם מדי.

      היא לא אהבה את המילה בומר. זה נשמע כל כך רע, להיות בומר. דוד שלה בסך הכל התגעגע
      לזמן אחר שלעולם אחר שלא יחזור. אמא שלה התעקשה שהוא מתגעגע לזמן שמעולם לא היה
      קיים, ושוש לא הבינה מה כל כך נורא בזה. לאמא שלה לא היה כח להתווכח איתה על זה,
      אז היא חתמה את הוויכוח בזה שהדוד בומר וזהו.

      עכשיו האיחור כבר היה גדול בחמש דקות מהאיחור הקודם, והגיע בסך הכל לרבע שעה. זה
      היה יותר מדי בשביל שוש. היא השאירה כמה שקלים על השולחן בשביל הקפה שהתקרר מדי
      בינתיים וגם קצת טיפ וקמה ללכת. הדוד הבומר גר כמה דקות הליכה מבית הקפה. היא תוכל
      לדבר איתו ולספר לו כמה היא שונאת שמאחרים. הוא יודע מה החשיבות של זמן, אפילו
      אם זה זמן שמעולם לא היה קיים.'
    time: 11/1/2023 9:28:02
  - author: מומו הבת
    keyword: זמן
    length: 1017
    story: "פותחת את מגירת הנעליים שבארון קיר הענק, היא נפתחת בקושי. הכל ישן פה בדירה\
      \ הזאת שאני שונאת. \n׳זה בסדר, את עוד מעט עפה מפה׳\nאני מחפשת איזה זוג ישן ונתקלת\
      \ באחד שקניתי לפני כמה חודשים, אולי בניו יורק, כבר לא זוכרת. הנעליים כסופות\
      \ מנצנצות, זוכרת שלרגע לא התלבטתי אם לקנות, זאת הייתה אהבה ממבט ראשון.\nלא נעלתי\
      \ אותן אף פעם. \nזוכרת אותי גם מריצה בראש סיטואציות שמתאימות לנעול אותן; מסעדה\
      \ מפוארת, לילה לא מתוכנן בעיר שמתחיל בתשע וערב ונגמר כשכבר בוקר או סתם מפגש\
      \ של החבורה, שכמה שיותר נצנצים מתקבלים אצלה בברכה.\n׳אין לך זמן, קומי, את מאחרת׳.\
      \ \nאני מתיישבת על השטיח עוד רגע ומתעצבת, חושבת ואחרי שכל כך התרגשתי, איך הן\
      \ נשכחו ככה?\nואולי ככה זה בחיים ואני תוהה מה עובר עליך עכשיו והאם ניפגש שוב.\
      \ \n\nאני יוצאת ונוסעת לפגישה, ברקע קריינית מקריאה שמות של חיילים. אני משלימה\
      \ עם הגורל של כולנו ונזכרת בפעם ההיא כשרק הכרנו, איך הקפצת אותי בסוף הערב הביתה,\
      \ ואמרתי לך במשחקיות ופלרטוט, ולא באמת התכוונתי ש״יש לנו את הכל החיים״. ואז\
      \ איך בפעם אחרת, כשעברו זמן ואהבה בנינו, אתה אמרת לי את אותן מילים. ואני שמחתי\
      \ וקיוויתי שאתה דווקא כן מתכוון. "
    time: 11/1/2023 10:18:57
  - author: Ofir H
    keyword: זמן
    length: 1069
    story: "נועה פישלה. \nהיא ניקתה את הצנצנות של הזמן, ובטעות הפילה אחת על הרצפה.\
      \ החומר הורדרד נשפך בשלולית בוהקת על רצפת הבטון הקרה. \n״שיט, שיט, שיט!״\nמבחוץ\
      \ נשמעו צרחות. היא רצה לחלון לראות מה קורה. דינוזאורים. מפלצות ענקיות הסתובבו\
      \ ברחוב, זורעות הרס ופאניקה. פטרודקטיל צלל מהשמים, תפס כלב לבן קטן וניסה לעוט\
      \ איתו. האישה שהחזיקה ברצועה סרבה לוותר ומשכה חזק. אנשים מסביב רצו בבהלה, בעוד\
      \ אחרים עמדו וצילמו את המתרחש.\nנועה רצה בחזרה לצנצנת וניסתה להחזיר את הזמן\
      \ פנימה בעזרת כפות ידיה. בחוץ הדינוזארים התחלפו בחיילים רומיים שצעדו בשורות\
      \ לאורך הכביש. ואז בלהקה של דודואים שרצו לכל עבר.\nפתאום שמעה צעדים מתקרבים\
      \ במורד המדרגות. הבוס. נועה מיהרה לכסות את שארית הזמן בשטיח עגול קטן עם קישוטים\
      \ טורקיים.\nהבוס, איש קטן וקירח, שיערות אפורות מעטות מעטרות את ראשו, לבוש בסוודר\
      \ בצבע בז׳, הגיח מעבר לפינה. \n״מה כל המהומה?״ הוא שאל.\n״לא שמעתי כלום,״ ענתה\
      \ נועה, מנסה להישמע נונשלנטית.\nהוא בהה בחלון לכמה שניות וראה את הדודואים מתרוצצים.\
      \ ״ציפור טיפשית,״ מילמל וניענע את ראשו, ״חשבתי שנפטרתי ממנה.״ הוא החל ללכת חזרה\
      \ לכיוון המדרגות. ״תגידי לי כשאת מסיימת לסדר פה,״ אמר לנועה בעודו מתרחק במעלה\
      \ המדרגות."
    time: 11/1/2023 10:33:59
  - author: '@negev / negevv.Bsky.social'
    keyword: זמן
    length: 1214
    story: "‏⁧‫#סיפורונובמבר‬⁩\n‏⁧‫#זמן‬⁩\n\n‏ ״אז מה, איך נעביר את החודשיים הקרובים\
      \ בנפרד עד הפעם הבאה?״ היא שאלה אותי ואני בשקר הלבן הקבוע עונה לה שזה יהיה קל\
      \ כי מה זה כבר חודשיים לעומת החיים השלמים שיש לנו להעביר ביחד?\n‏זה היה סיומו\
      \ של ערב ספונטני נטול ציפיות ונטול כוונות >\n\n‏כשלשנינו היה ברור שיש משהו מעבר\
      \ ולשנינו היה ברור שאינסוף שעונים נפתחים רגע אחרי הנשיקה הזו. \n\n‏מאותו הלילה\
      \ הזמן תמיד נשך בעורף. \n\n‏ידענו שאנחנו רוצים שוב ביחד והנה אני עוזב את המדבר\
      \ הישראלי ועולה על מטוס. \n\n‏ידיה שלה יש כמה חודשים קצרים עד לשלב הבא בחיים\
      \ המקצועיים שלה והיא >\n\n‏חייבת להסגר עלינו לפני שהיא עושה את הצעד הזה. \n\n\
      ‏ידענו שנינו שאנחנו רוצים ילדה ועוד ילד ואנחנו עצמנו כבר לא ילדים והנה הזמן\
      \ שוב מתקתק. \n\n‏שעון ועוד שעון ועוד שעון, שהיינו שוכבים בלי סוף ועדיין בשקט\
      \ שאחרי כל אחד היה שומע את מה שהעולם קורא לו טינטונים באוזניים אבל אנחנו >\n\
      \n‏קראנו לו מחוגים של זמן שמזכיר לנו שהכל רץ לנו בין הידיים. \n\n‏\nבבוקר של\
      \ המלחמה הזמן נעצר. \n‏הטיל נפל והתפוצץ ויחד איתו הרעש הסטטי הגיע. \n‏המחוגים\
      \ לא זזו, הילדים לא באו, הקריירות השתנו ושנינו ידענו שיחד עם הזמן שנעצר - הכל\
      \ מת.  >‏לפעמים יש תקתוקים מדומים, כמו כאבי פנטום. \n\n‏לפעמים מסתכלים על השעון\
      \ והמחוג זז במקום. כמו מראה סימן קטן של חיים. \n‏בקרוב הוא יתחיל לנוע שוב קדימה\
      \ ויחד איתו הזמן שלנו.\n\n\n\n"
    time: 11/1/2023 11:44:47
  - author: רותם מלנקי
    keyword: זמן
    length: 2202
    story: '

      דור יודע לנצל כל רגע בחייו שהולכים ומתארכים, ומעת לעת ממציא מחדש סלוטים שבין
      הסלוטים, תתי-משימות ששומרים אותו עירני ונמרץ בתחומים האפרפרים שיש בין משימות.

      >>

      ארבע בבוקר והוא עומד מול כיור הנירוסטה העצום בבונקר. הוא מניח בו מיכל מים טלסקופי,
      שאריזתו מבטיחה נפח "כמעט אינסופי" וגם "5 שנות אחריות", ופותח את הברז בזרם חלוש,
      לכל היותר גיל ההתבגרות של טפטוף. כך, יודע דור, המיכל יכיל 6 גלונים בדיוק כשהחביתה
      תהיה מוכנה. פרפקט.

      >>

      קול הטפטוף צורם באוזניו והוא מחליט לעלות לגינה לקטוף חצי תריסר עלי ריחן ועלה
      נוסף של משהו, שיהיה לחביתה. הוא מטפס בסולמות, פותח בכח את הצוהר ויוצא החוצה.
      השמש לא באופק אבל אלומת אור אדירה מסנוורת מלמעלה והוא נשאב אל תוך ספינת חלל
      מלאה תמנונים בקסדות.

      >>

      המסע הבין כוכבי אורך יותר מידי ובהגיעם לכוכב מצליח דור כנראה להסתבך עם החוק
      המקומי כיוון שהוא מושלך לצינוק ומקבל פעם ביום ג''לי אדום מתוק למאכל. הוא חושב
      כל הזמן על מיכל המים שבוודאי כבר התמלא והציף את כל הבונקר חסר החלונות וייקח
      תשעה ירחים רק לייבש אותו ועוד ירח בשביל להעביר את הצחנה.

      >>

      מתישהו יש צימוקים מסודרים בתוך הג''לי האדום. אחד עשר כוכביא, מזהה דור. זו מערכת
      הכוכבים בה אני חי, הוא מתרגש. הסידור מדויק מאד, והוא חושב על זה רבות לפני שאוכל
      את הצימוקים. בתחתית הקערה מסתתר פתק בצרפתית: Bon Voyage.

      >>

      דור מוצא את עצמו במערבולת צבעונית שצבעיה ניתנים למישוש והיא מוזיקלית להדהים.
      ניחוח יסמין בוטה תוקף את נחיריו ואף את לשונו. הוא חש שהוא טס במהירות רבה לאנשהו
      אבל מלבד צבעים וכל זה אין דרך לדעת לאן. המהירות פוחתת והוא נוחת מעדנות בג''ונגל
      סבוך, מפלס את דרכו עד שהיא ישרה לגמרי ואז פוסע החוצה למדבר, בשבילים האינסופיים
      עד ביתו. קל למצוא את הכיוון, ריח הרטיבות עולה מהבונקר כעמוד ענן לפני דור המדבר.

      >>

      הבונקר לא מוצף כלל. קרטון הביצים עוד עומד עד השיש בשלמותו, מחכה להתחבת. אחלה
      מוצר, מיכל המים הטלסקופי הזה. דור לא יודע, אולי תקופת האחריות כבר חלפה לה י"ג
      פעמים, אבל אין צורך בה. הוא שולח יד לברז וסוגר אותו. מיכל המים די מלא אך טרם
      גלש. הוא פשוט נפתח לעומק הכיור והעמיק אותו, יה יודע עד כמה. דור לובש חליפת צוללן
      וצולל לעומק מיכל המים. הלחץ עולה והוא צולל וצולל, בשלב מסוים הלחץ פוחת בהדרגה
      ודור מגלה שמיכל המים חצב מנהרה לקצה השני של הפלנטה. הוא יוצא מהמיכל בארץ שידע
      שהיא ארץ אויב, אבל בשנים שבילה באכילת ג''לי אדום פרץ פה השלום, אויביו הישנים
      השקיעו בתרבות ההיפ הופ והם כולם ראפרים עכשיו. אחד מהם פונה אליו: "YO".

      '
    time: 11/1/2023 12:18:31
  - author: נטלי לוין
    keyword: זמן
    length: 953
    story: "פעם היה זמן. הוא היה מלא בחוויות, בצחוק וגם בעצב. היה זמן לבכות, היה זמן\
      \ לשמוח; היה זמן להקשיב, היה זמן להפתיע. שפע של זמן שרק חיכה להזדמנות להשתמש\
      \ בו – לטוב וגם לרע. \nלא מזמן הזמנתי את הזמן לשבת לצדי אחרי הצהריים. ישבנו\
      \ ככה על הספה, זו לצד זה, ועם הזמן – הזמן חלף. פתאום נעלם בלי ששמתי לב, בלי\
      \ שהשתמשתי בו בכלל. רק הייתי לצידו. \nכמה ימים מאוחר יותר הזמנתי אותו שוב. החלטתי\
      \ להשקיע בו יותר, אז הזמנתי כמה חברים ויחד צחקנו, שוחחנו, בכינו ושתקנו. הזמן\
      \ חלף, ואז גם החברים עזבו – הותירו אותי בדממה.\nמאז אותה פעם, החלטתי שבכל פעם\
      \ שאני מזמינה את הזמן – אני מזמינה גם משהו נוסף; לפעמים חבר או חברה, לפעמים\
      \ שיעור יוגה, ולפעמים אני סתם נושמת עם עצמי והזמן חולף. \nולמרות שהזמן חולף\
      \ – הוא תמיד שם לצדי. לפעמים אני מודעת אליו, לפעמים אני שוכחת מקיומו – תלוי\
      \ כמה אני נוכחת ברגע. כשאני שמה לב לזמן, בודקת את השעון כל כמה דקות, הוא מרגיש\
      \ כמו סוג של מעמסה, מכביד ויושב על החזה. ודווקא כשאני שוכחת מקיומו – הוא קל\
      \ וחולף, כמו רוח נעימה על העורף ביום של סתיו. \nתמיד יש זמן."
    time: 11/1/2023 12:47:50
  - author: קרמבו
    keyword: זמן
    length: 280
    story: 'זה היה הדבר היחיד שנשאר לי, ומעט ממנו. ספרתי את הדקות שנשארו. לא הצלחתי
      לחשוב על משהו טוב יותר לעשות איתו; רק לחכות שיעבור. וכשהרגע הגיע, אפילו לא הרגשתי
      שבא.

      ראיתי את האור, הוא היה מאחורי העפעפיים.

      התעוררתי כעבור שעות או ימים או חודשים.

      ועכשיו? התבגרתי. אבל יש לי כל כך הרבה זמן.'
    time: 11/1/2023 12:54:32
  - author: יובל מישורי
    keyword: זמן
    length: 1844
    story: 'ארבע שניות להתעורר. שתי שניות לקום ולנעול כפכפים. שבע שניות להגיע לחדר
      שלה. ארבע שניות לעזור לה לקום על הרגליים. אחת עשרה שניות להגיע לדלת הכניסה.
      עשרים ושלוש שניות לרדת שתי קומות למטה בלי לדרוך על אלה שכבר יושבים על המדרגות.
      שלושים ושש שניות של חיבוק והמתנה דרוכה.

      עשרים ושתיים מאיות השניה של רעש חזק שמגיע מכל הכיוונים. עוד שניה וארבע עשרה
      מאיות של שקט. שבעים ושמונה מאיות השניה עם שלושה רעשים חזקים בזה אחר זה. ארבע
      שניות של שקט. עוד רעש, עמום יותר, רחוק יותר.

      שתים עשרה שניות של שקט, מלבד צפצופי הטלפונים, ומבטים עצבניים בעיני כל הנוכחים.

      "יאללה, נראה לי שנגמר," אומר מנחם שגר מתחתינו ומתחיל לעלות יחף במדרגות.

      עוד תשע שניות שקטות עוברות עד שגם נויה, שגרה ליד מנחם, מפהקת ומתחילה לעשות את
      דרכה אחריו. תוך ארבעים ואחת שניות חדר המדרגות כבר ריק, מלבד שנינו. אנחנו מתיישבים
      על אחת המדרגות, קרוב למתג של האור, והיא לא עוזבת לי את היד.

      "אולי נעלה גם אנחנו הביתה? זהו, נגמר," אני מציע, אבל היא מסרבת בתוקף.

      "אביבה אמרה עשר דקות," היא אומרת. היא צודקת, הגננת שלה, עדיף להיזהר מאשר להצטער,
      אבל אני מת מעייפות, למרות האדרנלין, וחושב בעיקר על השעון המעורר המנוול שמחכה
      לי למעלה וזומם להעיר אותי בעוד שלוש שעות וארבע עשרה דקות. מה אכפת לו, הוא לא
      צריך לקום לעבודה, או להעיר את הילדה, להכין לה ארוחת בוקר, למצוא לה תעסוקה בזמן
      שאבא עובד מהבית והגן שלנו סגור. אבל לי זה לא כל כך נעים.

      אנחנו יושבים בשקט של אמצע הלילה, וכל עשרים וחמש שניות אני לוחץ על המתג של האור,
      שלא ייכבה. היא כבר תכף נרדמת עלי ואני עליה, אבל אני ממשיך ללטף את הראש המתוק
      שלה וללחוץ על המתג. שתי הפעולות מתחילות להתמזג אחת בשניה, ואני מתחיל לאבד את
      תחושת הזמן. אחרי שמונה שעות כאלו, או אולי חמש דקות, אני מחליט שזה מספיק.

      אני קם ועוזר לה לעמוד, שלושת-רבעי ישנה. אני מרים אותה בעדינות על הידיים ועולה
      בזהירות מדרגה-מדרגה, עד שמגיעים הביתה. אני מביא אותה למיטה ומניח אותה ליד הבובה
      שהיא הכי אוהבת. היא כבר בארץ החלומות.

      אני הולך למיטה שלי, מוריד כפכפים, והראש צונח על הכרית.

      זמן לישון.'
    time: 11/1/2023 13:11:47
  - author: הדיוניסי
    keyword: זמן
    length: 248
    story: 'איני מטורף. לו הייתי יכול, לא הייתי אוכל אף לא אחד מילדי. אוהב אני אותם
      אהבה נצחית. ואולם, אם לא אוכל, אעצר, ואם אעצר - הכל יעצר (וזו אינה יהירות).
      בעת ההיא באמת איהפך למחריב העולמות. אני אוכל אתכם מאהבה, אני מעכל כדי שהכל לא
      יתאכל.


      (מיומני הזמן(.'
    time: 11/1/2023 13:16:36
  - author: דןה
    keyword: זמן
    length: 422
    story: '"אבל זה לא אחיו," את לי אומרת,

      "אז למה הוא בכל זאת מחייך?"

      קצת סבלנות. חכי עד סוף הסרט.

      יסבירו את הכל, ומה, ואיך.

      זה לא קל ליישם, אבל: תמתיני.

      אולי עוד תקבלי לזה הסבר.

      יש זמן, ילדה שלי. את עוד תביני

      איך הכל בעצם מסתדר.

      לדעתי אין אף תוכנית נשגבת,

      אין מטרה פשוטה ונעלה.

      אך עם הזמן אולי אמצא בסבל -

      אם לא סיבה, אז לפחות סגולה.

      וגם אני אוכל עיני לפקוח,

      ללמוד קצת סבלנות בירושה:

      אם לא מכל דבר אפשר לצמוח,

      אולי מהדבר הזה - אפשר.'
    time: 11/1/2023 13:17:39
  - author: יהושפט
    keyword: זמן
    length: 230
    story: '“זה לא שאני לא רוצה, אני לא יכול. באמת. אני רוצה, אני מאוד רוצה, אבל יש
      כמה דבר אחד שאני צריך ממך ואתה לא יכול לתת לי, ובלי זה, אני כנראה לא אהיה מאושר
      לעולם”, אמר בנשימה אחת.

      “רק דבר אחד? מה זה הדבר הזה?”, הוא שאל.

      “זמן”, ענה לו.'
    time: 11/1/2023 15:05:04
  - author: מיקי טבקה
    keyword: זמן
    length: 202
    story: 'אני רוצה לקנות עשר דקות.

      זה יעלה לך בשברון לב אחד או מחלה קלה. יש לנו מבצע של חצי שעה בשברון לב וחצי
      פלוס צינון קל.

      מה זה חצי שברון לב? לא משנה! אני צריך פחות מעשר דקות כדי לא לשלוח את האמייל
      המפגר הזה.'
    time: 11/1/2023 15:38:47
  - author: תמיר בוכשטב
    keyword: זמן
    length: 1780
    story: 'מערכת השעות שלו הגיעה יומיים אחרי השיחה עם מנהל בית הספר.

      על קלף.

      מגולגל לגליל.

      קשור בסרט.

      סגול.

      לרגל של ינשוף.

      "מה לעזאזל עובר עליכם?" הוא מלמל תוך כדי נסיון לפרום את הקשר. הינשוף לא באמת
      שיתף פעולה, ולא הפסיק להתנדנד מצד לצד ולנסות לתפוס את השפם שלו במקור. "אנחנו
      במאה העשרים ואחת. אפילו ביטוח לאומי כבר מתנהלים באינטרנט."

      לאחר מאמצים לא קטנים, הוא הצליח לחלץ את המגילה מהינשוף ולפרוס אותה על השולחן.

      "נוצה ודיו? באמת?"

      לקח קצת זמן לפענח את הכתוב. אחראית המערכת לא היתה מאוד בקיאה בשימוש בכלי כתיבה
      מהמאה השבע עשרה, ודיו נזל לה בחלקים מהדף ונמרח מהשרוול שלה באחרים. לקח אפילו
      יותר זמן מזה להבין מה בדיוק היה כתוב שם.

      "שלוש מאות ארבעים ושבע ושליש שעות שבועיות? זה לא נשמע סביר."

      לשמחתו, לבית הספר היה מספר טלפון, ולא היה צורך לשלוח את השאלות שלו בחזרה עם
      הינשוף.

      "בית הספר הממלכתי-קוסמי השש שנתי על שם חוני המעגל, איך אני יכולה לעזור לך?"

      "היי, זה יוסי ביתן. הייתי אצלכם לפני יומיים להתראיין למשרת מורה להתכחשות. יש
      לי שאלות בנוגע למערכת השעות שקיבלתי."

      "אני לא יודעת אם אני יכולה לעזור לך, אבל אולי אני אוכל להגיד לך למי לפנות."

      "רשום לי פה שלוש מאות ארבעים ושבע ושליש שעות פרונטליות בשבוע."

      "ו...?

      "משרה מלאה זה עשרים וארבע שעות פרונטליות."

      "כן, אבל אתה יודע איך זה. אין מספיק מורים, אז כולם פה מועסקים על מעל מאה אחוז."

      "כן, אבל חשבתי שזה מאה ועשר, מאה עשרים אחוז. לא אלף ארבע מאות וחמישים!"

      "התכחשות היא תחום ידע בעייתי במיוחד. אתה כרגע המורה היחיד שיש לנו."

      "יש בסך הכל מאה שישים ושמונה שעות בכל שבוע. אני מבין שיש מורים שיכולים להתפצל
      וללמד במקביל, אבל זה ממש לא תחום ההתמחות שלי."

      "זה בסדר. אתה הולך לאלי, והוא מסדר לך לולאת זמן."

      "לולאת זמן? אתם מצפים שאני אהיה כל השנה בלולאת זמן? את יודעת מה זה עושה למערכת
      הלימפה?"

      "אין לי פתרון אחר בשבילך. אלי יכול לסדר לולאת זמן, או שאתה יכול למצוא סידור
      משלך."

      "אוקי. אני צריך לחשוב על זה. תודה על העזרה."

      "בכיף. ברוך הבא לתיחוני!"'
    time: 11/1/2023 15:41:25
  - author: Dotan Tsur
    keyword: זמן
    length: 325
    story: 'בפעם הראשונה שהוא התיישב על הספסל זה הבהיל אותו.

      אחרי השוק הראשוני זה הפך למשחק. הוא התיישב וקם, התיישב וקם, מנסה לתפוס אנשים
      מסביב בפוזות שונות ומשונות.

      יותר מאוחר הוא היה מגיע בכל פעם שהיה צריך להספיק משהו, אבל זה שיבש לו את השעות
      ולפעמים את הימים, אז הוא הפסיק.


      והיום? היום הוא מגיע לשם כדי להתיישב, לעצום עיניים, ולנשום.'
    time: 11/1/2023 16:14:56
  - author: אינפימום לוי
    keyword: זמן
    length: 404
    story: עוד מעט שלוש. בשלוש הוא אמור לפגוש אותה מחוץ לשער של בית הספר. רגלו נעה
      בעצבנות, ומחשבתו נעוצה רק בה, רק בפגישה איתה. בשלוש השעון יצלצל, והוא יעמיס
      את הילקוט על כתפו, ירים את הכיסא על השולחן, וירוץ החוצה אל המקום בו קבעו להיפגש
      אתמול. חצי שעה הוא יחכה שם עד שהוא ישלים עם זה שהיא לא תבוא, ויחזור לביתו, חנוק
      מדמעות. אבל זה יהיה בעתיד. עכשיו רק כמעט שלוש. הוא חושב על הפגישה איתה, וחיוך
      גדול נסוך על פניו.
    time: 11/1/2023 18:51:10
  - author: nauasaura
    keyword: זמן
    length: 0
    story: ''
    time: 11/1/2023 19:22:20
  - author: maiasaura
    keyword: זמן
    length: 212
    story: 'זמן


      הוא נוזל

      הוא קופא

      הוא עף באויר.

      נו באמת…ניסיתי, באמת שניסיתי,

      לאדות,

      להמיס,

      להקפיא.

      אבל הוא מתעקש ואי אפשר לאחוז בו.

      הוא מזמין אותי,

      הוא מזמן אותי, הוא זומם איתי,

      ואני מפנה לו את הגב,

      הולכת לשחק הרחק הרחק.


      '
    time: 11/1/2023 19:27:44
  - author: דיתה אוהב ציון
    keyword: זמן
    length: 166
    story: "זמן \n       \"יש לי עוד הרבה זמן לחלום\" אמר הילד במדשאה הירוקה \n  \
      \     \" ניגמר לי הזמן\"  אמר הילד בממ\"ד השרוף  \n       \"אני חולם עד קץ הזמן\"\
      \  אמר הילד המרחף על הענן. \n"
    time: 11/1/2023 20:21:36
  - author: גיל גואטה
    keyword: זמן
    length: 3626
    story: 'הצצתי בשעון היד שלי, אני לא בן אדם אשר בדרך כלל עונד שעון על היד, אתם
      מבינים, בעולם שבו אני חי כל תוספת לא הכרחית על עצמך עשויה להפוך אותך למטרה.
      אני חי בעולם שבו הכל קורה מהר, ואם אתה לא עומד בקצב תמצא את עצמך מת מהר מאד,
      אלו הם החיים של פושע מקצועי, החיים האלו בוחרים אותך יותר מאשר אתה אותם, אבל
      בסופו של יום אתה צריך לשחק עם היד שחילקו לך. הצצתי בשעון היד שלי, המחוג הדקיק
      שמחווה על שניות הראה לי שאין לי עוד הרבה זמן עד שאצטרך לברוח. אני צריך לפעול
      מהר, אני יודע מה הוא סדר הפעולות, והתכוננתי לקראת המצב הזה בשבועיים האחרונים
      מדי יום, אבל הכספת הזו עושה לי יותר מדי בעיות פתאום. מנגנון הפתיחה אמור היה
      כבר להפתח לפני בערך עשר שניות, למה הוא לא נפתח?! קיבלתי החלטה מהירה, תוך כדי
      תיסכול החלטתי להכות על המנגנון בתקווה שזה יעזור. זה עזר! הדלת נפתחה, ובתוך הכספת
      נחה הקופסה הקטנה מעץ שעליה הלקוח שלי דיבר, הוא הראה לי תמונה של הקופסה ואי אפשר
      להתבלבל – זאת הקופסה. לקחתי את הקופסה, נעלתי בחזרה את הכספת ובצעדים מהירים התקדמתי
      לכיוון חדר המדרגות של הבניין, מכל הבדיקות שערכתי במהלך השבועיים האחרונים זהו
      חדר המדרגות שממנו אף פעם לא מגיעים אנשי האבטחה ברגע שמושמעת האזעקה. ירדתי קומה
      אחת למטה, ונכנסתי לחדר השירותים שבו הנחתי את התיק עם הבגדים להחלפה, החלפתי לחליפה
      שהמתינה לי בתיק והנחתי את הקופסה בתוך התא הנסתר בתיק. יצאתי מהשירותים ונעמדתי
      פנים אל פנים מול קצין אבטחה "עדיף שתצא מהבניין" אמר לי הקצין לאחר ששאל לשמי
      ווידא שתג השם שעל דש הז''קט שלבשתי תואם לזה שאמרתי לו, "יש התראה על פריצה לבניין
      מר שמעוני" אמר לי קצין האבטחה "עורך הדין שמעוני" תיקנתי אותו, כמו שתירגלתי במשך
      השבועיים האחרונים, עורכי דין, כמו שיצא לי לגלות, מאד מקפידים על כך שיקראו להם
      בתואר הנכון. "אני מתנצל, עורך הדין שמעוני" השיב לי קצין האבטחה והחווה בידו לעבר
      המעלית שתקח אותי לקומת הקרקע וליציאה מהבניין "בצורה בטוחה" כפי שהסביר.


      בצעדים בטוחים התקדמתי עבר המעלית שאליה החווה הקצין, דואג להעיף לו מבט מחייך
      ולהודות לו על העזרה. נכנסתי למעלית, היא הוזמנה מראש על ידי איש האבטחה שעמד לידה,
      בהוראת הקצין, עבור קומת הקרקע (בכל זאת, בניין משרדים מתקדם מאד, המעליות הן מהמתקדמות
      והאיכותיות ביותר בעולם). נכנסתי למעלית, דואג להצמד למראה ולהציג כאילו אני מסדר
      משהו בחליפה שלי לאורך הנסיעה הקצרה במעלית. אתם מבינים, במקצוע שלי כל פרט הכי
      קטן חשוב מאין כדוגמתו, כל דבר, כל צעד וכל הפניה קטנה של הפנים שלי לכיוון זה
      או אחר עשויה להשפיע על הסיכוי שלי לצאת בשלום מהסיטואציה אליה הכנסתי את עצמי
      או להיתפס. הסיבה שעשיתי את כל זה, להפנות את פלג גופי העליון לקצין האבטחה ולהודות
      לו, להצמד למראה במעלית ולעשות הצגה שאומרת ''אני צריך לסדר את החליפה שלי'' ועוד
      כמה פרטים קטנים היא על מנת להתחמק מהמצלמות, במשך השבועיים האחרונים הבנתי איפה
      עלי לעמוד, לאן עלי לפנות ומה עלי לעשות על מנת שהמצלמות לא יתפסו צילום של פני.
      ראוי גם לציין כי תווי הפנים שלי הם לא בולטים במיוחד, לא כאלו שניתן לזכור משהו
      מיוחד לגביהם, לכן החשש שלי שמישהו מהמאבטחים שנתקלתי בהם יזכור אותי במיוחד היה
      מאד נמוך.


      בדרכי החוצה מהבניין שמתי לב במיוחד לחייך לעבר השומר בכניסה ללובי, הסיבה לכך
      היא שוב מאד פשוטה – אין מצלמה שמכוונת לעבר הפנים שלי כאשר אני עובר בדרכי מהמעלית
      אליה כוונתי בדרך לדלת היציאה מהבניין אם אני מכוון את פני כלפי השומר בכניסה ללובי.
      חייכתי אל עבר השומר בכניסה ללובי, דואג להפנות את פני ואת פלג גופי העליון אליו
      על מנת שהמצלמות שכן נמצאות שם לא יקלטו אותי. ידעתי שמהמרחק שבו הוא נמצא הוא
      לא יראה את השם על התג שגנבתי באותו אחר הצהריים, ולא יוכל להבין שאני לא האדם
      ששמו רשום על התג. יצאתי מדלת הבניין בצעדים קלילים, דואג לפנות לכיוון שבו אין
      מצלמה קרובה מדי, וירדתי במדרגות לרכבת התחתית, תופס את הרכבת הקרובה שיצאה מהתחנה,
      ממתין שתי תחנות ויורד מהרכבת על מנת לתפוס רכבת אחרת לכיוון שאני באמת נוסע אליו.
      לאחר שירדתי בתחנה אליה רציתי להגיע ויצאתי משטח התחנה חייגתי למספר שנתן לי הלקוח
      שהזמין את הקופסה, קבעתי איתו שעת מפגש ועליתי לרכבי, משאיר את כל הבלאגן של מה
      שביצעתי הרחק מאחורי.

      '
    time: 11/1/2023 21:46:45
  - author: 'איתי בבניק '
    keyword: זמן
    length: 640
    story: '#סיפורונובמבר


      נגב אוהב את הצחוק של אימא. הוא מתגלגל מהאוזניים שלו ללב, ועושה נעים בכל הגוף.
      נגב לא מבין כל מה שסבתא-רבא בִּיקָה''לֶה אומרת, אבל אם היא מצחיקה את אמא, אז
      זה בטח בסדר.


      "דאס בויידעם איס נישט מספיק טוב, יינגעלה."

      "סבתא, יא מצחיקה, זה בית קיבוץ. אין פה בויידעם. זה ממ"ד. מה לדעתך לא טוב בו?"

      "עס איז ממול די עין פון די גויים. זיי יכנסו ותיכף יראו אותו."

      "די, נו. אל תבהילי לי את הילד. איך יכנסו?"


      נגב מבולבל. מה לא בסדר בממ"ד? יש שם טלוויזיה, וספה, וספרים, ובין השולחן של המחשב
      לספה יש רווח קטן. וברווח נגב ואחותו אילת נכנסים בדיוק, למערה מאחורי הספה. והם
      תמיד מנצחים במחבואים, כשסבתא אומרת "עכשיו מתחבא, קינדער''לך, להרבה זמן!"'
    time: 11/1/2023 21:59:06
  - author: Lony Zakuto
    keyword: זמן
    length: 881
    story: "זמן\n\nזה מהדהד לי בראש.\nלא תיארתי לעצמי שיום אחד זה ייגמר. היו לי רגעים\
      \ יפים, רגעים קשים, עליות ומורדות, אבל למי לא, בעצם?\nשמעתי פעם מישהו אומר שאם\
      \ החיים שלך היו פלאט ליין, ללא עליות ומורדות זה סימן שאתה מת.\nמי חשב בכלל על\
      \ המוות, כשאתה צעיר ונמרץ אתה בטוח שתחיה לנצח.\nקשה לדמיין סוף. קשה לקבל ולהבין\
      \ סוף. אבל זה ממש לא משנה, סוף זה סוף ולא תמיד זה סימן להתחלה החדשה.\nאני שוכב\
      \ פה על כביש נידח באמצע שום מקום ,מתחת לשמיים כהים זרועים בכוכבים, גוש מתכת\
      \ שחור שהיה פעם המכונית האהובה שלי מעלה עשן לא רחוק ממני.\nהעשן הוא סמיך, חונק\
      \ בגרון וצורב בעיניים.\nמנסה להיזכר מה קרה, לא מצליח, לא יכול לזוז, כואב לי\
      \ הכל.\nזהו זה, כנראה שככה נגמר הסיפור שלי..\nרגע! מבעד לחושך ולעשן אני מבחין\
      \ בזוית עיני באורות אדומים מרצדים. \nאני לא מאמין, הם מצאו אותי, מה הסיכויים?\n\
      במקום פלאשבק על החיים המחשבות מתחלפות לי בשנייה על תוכניות לעתיד.\nאני אהיה\
      \ בסדר, אני אצא מזה, יש לי את כל הזמן שבעולם!\nכל הזמן שבעולם…"
    time: 11/1/2023 22:36:57
  - author: מיצי שין
    keyword: זמן
    length: 1194
    story: 'זמן/קנרית


      במעמקי המכרה בפלנטה הרחוקה, שבו הזמן נמדד על ידי נשימותיה הדלילות, קיומה של
      קירה התנודד על סף תהום. רגלה היתה כבולה בשלשלאות אל הסלע. כל שאיפה הייתה טעונה
      במוות סמוי, כרונומטר שקט שסימן את רגעיה המתמעטים. החייזרים, אדישים, התבוננו
      בה בסקרנות מנותקת בזמן שחצבו את הקריסטלים היקרים. היא נזכרה בחברים, בני משפחה,
      שנלקחו לכאן אחד אחד לשמש תמרור אזהרה עבור החייזרים לאחר שהתגלה שבני אנוש רגישים
      יותר לגז הרעיל שבמכרות ומגיבים אליו מהר יותר.


      פעימות ליבה של קירה הדהדו את הספירה לאחור של חייה, התקתוק הבלתי פוסק באוזניה
      התגבר, מבשר על סופה הממשמש ובא. כשפניו של אחיה האבוד בדמיונה, היא קרסה לאדמה
      הזרה.

      החייזר האחראי בדק אותה ע״י מחושיו. אין דופק.

      ״היא מתה, תתפנו״ צפצף החייזר לצוות הכורים שלו, והם מיהרו לעלות מהמכרה עם שלל
      הקריסטלים שהספיקו לכרות, עד לפעם הבאה.


      כשהצליחה לראות שוב - לא ראתה את המכרה. רק ניצוצות.

      ברגע זה של התעוררות, הריקנות הקרה שהיא התכוננה לה, התחלפה בחום זוהר. תודעתה
      פרחה ברחבי הגביש העצומים עד ללב הפלנטה. הייתה תחושה של התכנסות, התאספות, של
      חיבור מחדש - עם מקהלה של אנרגיות מוכרות - אהובים שנחשבו מזמן כאבודים. היא חשה
      את האנרגיה המתגלגלת מצחוק של אחיה. נשמתה, כבר לא מבודדת, פעמה כעת בהתאמה עם
      נשמתם, סימפוניה נצחית שמהדהדת ברחבי הגביש, לנצח.

      עכשיו, יש לה זמן.

      '
    time: 11/1/2023 23:12:36
  - author: הילה בניוביץ'-הופמן
    keyword: זמן
    length: 224
    story: '"אבל אמא... יש בזה גושים!"

      "תערבב עוד קצת ואז תשתה," השיבה האם.

      "זה איכס," אמר הילד ועיקם את אפו. אחר כך בלע בכל זאת את הנוזל שבספל.

      האם הייתה מרוצה. אבקת הזמן לא הייתה טעימה, אבל נמסה בקלות במים. היא תשאיר אותו
      בן חמש לנצח.'
    time: 11/1/2023 23:41:28
  - author: קרן לנדסמן
    keyword: זמן
    length: 256
    story: '‏הנקודה היתה, שבכלל לא היה אכפת לו מהטבעת. כלומר, ברור שהיה לו אכפת במובן
      הכללי של תחושת העוצמה, אבל הוא התגעגע הרבה יותר לחברה של מישהו אחר. מישהו לדבר
      איתו. מישהו להחליף איתו רעיונות.

      הוא כחכח בגרונו והתחיל, "את הכל הוא בולע בחמדה, חיות ופרחים ועופות..."'
    time: 11/1/2023 23:43:21
  - author: '@LjosSterk'
    keyword: זמן
    length: 263
    story: '"הו, הנה המסלול השמאלי נוסע מהר. אני אדחף לשם"

      "הו, הנה המסלול האמצעי נוסע עכשיו. אני אדחף לשם"

      כבר יומיים הוא תקוע בפקק. נע ימינה ושמאלה ולא מתקדם במילימטר.

      "הו, הנה המסלול השמאלי מתקדם. אני אדחף לשם. תארו איפה הייתי נשאר תקוע אם הייתי
      ממשיך באותו מסלול כל הזמן"'
    time: 11/2/2023 0:38:00
  - author: '@LjosSterk'
    keyword: סוס
    length: 671
    story: 'שני הדברים הכי חשובים במלחמה הם: הסוואה וניסיון להיות צעד לפני היריב שלך.
      בסיפור הבא יש את שניהם בשפע. פלוס תחת של סוס.

      במלחה"ע הראשונה, על שדה בודד, חייל צרפתי שם לב שסוס שכב מת ליד השוחה הגרמנית.
      לאחר מה שככל הנראה הייתה שיחה משעשת, הוא וחבריו הניחו שגרמנים בחיים לא יצפו
      לצלף שיחכה להם בתוך גופה של חיה ("האימפריה מכה שנית" משום מה עוד לא כבש את בתי
      הקולנוע הגרמנים). באותו לילה הם יצרו סוס מעיסת נייר, הניחו אותו במקום גופת הסוס,
      ושמו צלף בתוך הסוס המזויף עם רובה שיוצא בדיוק איפה שפי הטבעת אמור היה להיות.

      הצלף ישב שם שלושה ימים, יותר זמן משהייתם מצפים שיתנו למבצע "צליפה דרך פי טבעת
      של סוס". בסוף זה נגמר כשגרמני ראה מראה מפחיד של סוס מת מוליד חייל צרפתי, שמיד
      ברח.'
    time: 11/2/2023 0:38:21
  - author: Lony Zakuto
    keyword: סוס
    length: 920
    story: 'סוס


      איך שזה מציק לי בפה.

      אני לא אוהב את זה, לא בחרתי בזה, ובכל זאת זה עליי.

      חיוך יפה, אלק.

      אני עושה כל מה שאומרים לי, תלך לפה, תדהר לשם, תסחב את זה!

      לא רוצה לסחוב יותר, סחבתי מספיק!

      מגיל קטן שאני עובד ועובד קשה. האם זה נהיה קל יותר עם השנים? לא!

      האם אני רואה מצב שלא אצטרך לעבוד יותר? בהחלט לא!

      זה כבר ממש מייאש.

      כל היום אני על הרגליים, אוכל קש, בקושי מוצא זמן לנוח.

      זה רץ במשפחה שלי כבר שנים, סבא עבד קשה, אבא עבד קשה ועכשיו כנראה הגיע תורי.

      אני חייב לשבור את מעגל הקסמים הזה, אני חייב לחשוב איך אני נפטר מהאוכף הזה אחת
      ולתמיד.

      …

      אני חושב שמצאתי, אני חושב שאני יודע מה התשובה.

      אני אשנה כיוון ותפיסה, אתחיל לעבוד בשבילי, אני אכנס לכושר, אני אטפל בבריאות  ובחזות
      שלי, אני אראה מיליון דולר עם חיוך מושלם.

      שונא את הגשר הזה אבל עכשיו אני מבין שזה אמצעי להשגת מטרה אז פתאום הוא לא כזה
      נורא.

      הכל זה עניין של גישה.

      …

      אוסף את הצאן ודוהר חזרה לכיוון המשק.

      בדרך, אני מסתכל מטה על הסוס שלי,

      אני חושב שגם הוא לא מסמפט את הרסן שלו.

      '
    time: 11/2/2023 4:13:40
  - author: דני סטרולי
    keyword: זמן
    length: 76
    story: הוא הביט באתגר הכתיבה, גירד בראשו, והחליט שהגיע הזמן לסיים לכתוב על אוקטובר.
    time: 11/2/2023 7:54:14
  - author: 'דיתה אוהב ציון          '
    keyword: זמן
    length: 216
    story: "1.\tזמן \n       \"יש לי עוד הרבה זמן לחלום\" אמר הילד במדשאה הירוקה \n\
      \       \" ניגמר לי הזמן\"  אמר הילד בממ\"ד השרוף  \n       \"אני חולם עד קץ\
      \ הזמן\"  אמר הילד המרחף על הענן. \n         והגשם התחיל לרדת.\n\t\t\t\t\tדיתה\
      \ אוהב ציון\n"
    time: 11/2/2023 10:14:36
  - author: שני אוירבך
    keyword: זמן
    length: 239
    story: 'התעוררתי בחיוך בידיעה שגם היום יהיה יום שלישי גשום, ואף אחד לא יבוא לחפש
      אותי בעקבות מה שעשיתי "אתמול" בשכרותי: לא השכנים, לא המשטרה ולא הבנק.


      הדבר הראשון שהרגשתי היה כאב שכמו ביקע את הראש שלי. הדבר השני היה קרן שמש שנדחפה
      בין חרכי התריס.'
    time: 11/2/2023 12:13:46
  - author: שני אוירבך
    keyword: סוס
    length: 272
    story: '– הוא לא יגיד לך כלום, אחי, הוא בונקר.

      – לדעתי הוא בכלל משתף פעולה איתם.

      – אבל תשאל, תשאל, תראה מה הוא יענה.


      – אז תגיד אחי, רק בינינו, היא הרביצה לך או לא?

      – אין לי מושג, בחיי! אני אפילו לא יודע מה היא רצתה ומה אני קשור לזה! היה לי
      פאקינג בחור על הגב!

      – ידעתי. ססססמולן.

      '
    time: 11/2/2023 12:14:24
  - author: תמיר בוכשטב
    keyword: סוס
    length: 802
    story: '-פרש ל-ח8, אוכל לך את הצריח

      -מה? אתה לא יכול לעשות את זה. פרש לא הולך ככה!

      -הפרש שלי הוא אודין, רכוב על סלייפניר, הסוס בעל שמונה הרגליים. הוא רוכב את הרגל
      הארוכה של המהלך שלו על גבי גשר הביפרוסט, ולכן יכול לזוז עד שמונה משבצות.

      -בסדר. צריח ל-ח8, אוכל לך את סלייפניר.

      -אתה לא יכול לעשות את זה. יש מלא כלים ביניהם!

      -הצריח שלי הוא הביקתה של הבאבא יאגה. כרעי התרנגולת שלו מאפשרים לו לעבור מעל
      כלים אחרים.

      -גררר. אוקי. הרגלים שלי הם הלגיון הרומי. כולם מתקדמים ביחד משבצת אחת קדימה.

      -רגלי ל-ה5.

      -פרש ל-ד2.

      -רץ ל-א3. הרץ של הוא קו-כוליין, והוא נכנס לשכרון קרב ואוכל לך את כל הלגיון.
      הוא מסיים את התור ב-ח3.

      -פרש ל-ה8, אוכל לך את המלך. ניצחתי.

      -שוב פעם אודין? אבל לא ניצחת. המלך שלי זה ארתור. הוא נטמן באוואלון ומחכה לשעה
      שבה בריטניה תצטרך אותו שוב.

      -אז תיקו?

      -תיקו.


      שח מט בחוקים מיתולוגיים מעולם לא באמת תפס.'
    time: 11/2/2023 13:08:55
  - author: LateTrain_
    keyword: סוס
    length: 248
    story: 'הם מסודרים כולם על המדף. מבטיחים דברים נפלאים, מקומות רחוקים, צמחים עם
      קוצים, סיפורים מצחיקים. סיפורים שהקראנו לפני השינה. סיפורים עם מסר לנשמה. ובסופו
      של דבר, אם רק למישהו מספיק אכפת, נוכל לשנות לא מעט.

      אני בוחרת ספר בשבילה. רוצה היום חתול תעלול ?'
    time: 11/2/2023 15:28:53
  - author: מיקי טבקה
    keyword: סוס
    length: 245
    story: 'אני אלך על בטוח, אפזר את הכסף שקיבלתי בין כמה מניות טובות כדי שיעלה עוד
      קצת לפני שאשתמש בו.

      אתה מכיר את הבדיחה על מה ההבדל בין להמר במניות לבין להמר על סוסים?

      מה ההבדל?

      שבניגוד למניות, אחד הסוסים בטח ינצח.

      טוב, אז אני קונה עכשיו ואשקיע מה שישאר.'
    time: 11/2/2023 17:18:48
  - author: הילי
    keyword: זמן
    length: 1636
    story: "***אזהרת טריגר: מלחמה, פוסט-טראומה\n\nזמן/ הילי\nבאחד הלילות, כשהם שכבו\
      \ סבוכים זה בזו ונשימתם נרגעה מקצב העולם שבחוץ והסתנרכנה לקצב הבועה הקטנה שלהם,\
      \ היא העזה לשאול אותו על השעון. \n\"שעון? איזה שעון?\"\n\"אתה מדבר עליו כל הזמן\
      \ מתוך שינה. השעון שלא עובד\"\n\"אני לא יודע רומי. בטח סתם שטויות של חלומות\"\
      \nהיא הניחה לו והרגישה איך פעימות ליבו מאטות עד לשינה המיוחלת. בליבה שלה, היא\
      \ ידעה שאלו לא שטויות. אלון לא רק מדבר מתוך שינה, הוא צועק. הוא בועט את השמיכות\
      \ מעליו ובוכה ללא קול עד שהיא מעירה אותו בבהלה. ותמיד, תמיד הוא צועק על השעון.\
      \ השעון, הריח של הדם והחום המזוויע בטנק ההוא. כמה חם. כמו תנור. כמו כבשן. כמו\
      \ תופת. רומי מעירה אותו עם כוס מים קרים, מנסה לעגן אותו לבועה שלהם, לביתם השקט.\
      \ לפעמים זה עובד. לפעמים הוא חוזר אליה מהזמן ההוא אל הזמן שלהם ושניהם מוכרעים\
      \ מרוב הקלה, מתנשפים בתיאום דומע, ממלאים את חלל החדר בנשמותיהם. אך ההקלה שהם\
      \ מרגישים תהיה הקלה שבשתיקה. כבר לפני חמישה חודשים קרן הפסיכולוגית אמרה שזה\
      \ בסדר. שלא תמיד צריך לדבר, שדברים כאלו נוטים להימשך חיים שלמים, ושאלון צריך\
      \ לקחת לעצמו את כל הזמן שהוא צריך, כל הזמן שבעולם. לאחר מכן הם התבדחו על זה.\
      \ הם צחקו שאם הוא ייקח את כל הזמן, לה לא יישאר כלום. כשהירח שקע ואלון צרח מאימה\
      \ וחום באמצע דצמבר, זה כבר לא היה מצחיק. \nאבל אם אלון צריך זמן, למה לשאול אותו\
      \ על השעון?\nרומי לא מסוגלת להסביר, אך היא מרגישה שאם תחכה עוד רגע אחד, הבועה\
      \ הקטנה שלהם תתפוצץ. שלפעמים עדיף לערוך פיצוץ מבוקר ולהכין את עצמך מראש לאפשרות\
      \ של רסיסים. חוץ מזה, כבר חדרו רסיסים בחזרה מהזמן ההוא אל הבועה שלהם בתוך הרגל\
      \ של אלון. אולי היא תוכל לספוג עוד כמה. אולי, בבוא הזמן, כשאלון ידבר על השעון\
      \ השבור והזמן בתוך הבועה שלהם יחזור לתקתק כרגיל, הרסיסים כבר יהיו חלק מהבועה.\
      \ אולי, רומי מקווה, הם יהיו חלק מהזמן הזה, שלהם.\n"
    time: 11/2/2023 18:43:09
  - author: דיתה אוהב ציון
    keyword: סוס
    length: 536
    story: "2.\tסוס \nיצאתי לעוד יום עבודה שיגרתי בחוץ. התרגולת מוכרת , החליפה מותאמת\
      \ , הבדיקות נעשו והכל כשורה. \n ניקוי משטחים וחלונות, החלפת פנל, חיזוק אטמים.....\
      \ הכול כרגיל. \nהבדיחות הרגילות עם רוני המפעיל היושב בעמדת הבקרה\n\"הסמרטוט\
      \ נשאר כאן \" \n\" נשאר כתם על החלון\" \nלקראת הסיום אהבתי להפנות מבטי לחלל\
      \ . אל האין סוף הזרוע נקודות אור, וערפיליות. \nאזעקה ..... צפירות מחרישות אוזניים\
      \ \nריחפתי מחוץ לחללית ההולכת ומתרחקת ממני. \n     ערפילית הסוס מולי ובאזני\
      \ מתנגן שיר ילדות ישן \nרוץ בן סוסי, \nרוץ ודהר!\nרוץ בביקעה,\nטוס בהר!  \n\
      \      והחמצן הולך ואוזל. \n"
    time: 11/2/2023 19:31:47
  - author: 'איתי בבניק '
    keyword: סוס
    length: 808
    story: "#סיפורונובמבר\n\n2.11.23 - סוס.\n\nרצועות הכתף חותכות חזק. זה החורף החמישי\
      \ בו לא ירד גשם, והרגבים מתנגדים ללהבי המחרשה. יבלת חמישית, ואז שישית ושביעית\
      \ נבקעות, אבל נגב חושב מדי כדי לשים לב. עצבי ידיו דפוקים ממילא, מפצעי השבת השחורה.\n\
      \nהאדון שרוע בצל שמשיה, על הגבעה הרחוקה. מדי פעם נצנוץ מזכיר לנגב שהאדון צופה\
      \ בו, דרך משקפת. השדה גדול, והשמש חורכת גם דרך הביגוד העבה והכובע. מבט חטוף\
      \ מראה שהאדון עומד, ומתנודד קדימה ואחור. כבר זמן מנחה?\n\nעצירה קצרה ללגימה.\
      \ מים לוהטים ומעופשים. בארות העבדים מוזנחות, והאדונים נהנים להשתין לתוכן. \n\
      'אולי ככה נכניס בכם יהדות, קיבוצניקים מסריחים.'\n\nנגב מתמתח, לישר קצת את הגב\
      \ הכואב. זקנו הלבן נוטף מים עכורים, וגבעות השומרון הצחיחות נישאות סביב. עוד\
      \ רבע שדה, ואז...\nרסיס סלע חותך את לחיו, כשכדור מרובה האדון פוגע פסע מרגלו.\n\
      'סוס כבר, חתיכת עסלן!' נישאת צרחת האדון, והעבד ממהר להמשיך."
    time: 11/2/2023 21:12:04
  - author: 'קרן לנדסמן '
    keyword: סוס
    length: 200
    story: זה היה האלווין הכי טוב אי פעם. גם היה לו דייט מעולה, הוא גם הצליח להוריד
      את הנצנצים יחסית בקלות אחר כך, וגם אף אחד לא שם לב שהוא לא עושה קסמים ושהקרן
      באמצע המצח שלו היתה עשויה מקרטון ומוחזקת עם גומיה.
    time: 11/2/2023 22:55:06
  - author: Dotan Tsur
    keyword: סוס
    length: 842
    story: 'הוא יצא מהביצה, המים העכורים עדיין כיסו אותו מהפרסות ועד קצה הרעמה במה
      שנראה כזפת שחורה.

      הוא התנער וצנף, מה שלא עשה הרבה כדי לחשוף את פרוותו הלבנה, אבל הוא לפחות הצליח
      לראות יותר טוב והריח היה יותר נסבל.

      לאחר שאסף את כוחותיו הוא דהר, הוא לא ידע לאן, ולא ידע לאיזה מרחק, הוא רק ידע
      שעם כל תנועה, הצער והייאוש הרגישו יותר ויותר רחוקים.

      גשם התחיל לרדת, אז הוא עצר בקרחת יער ונתן לעצמו לנוח וללכלוך להשתף מפרוותו התחורה.

      עכשיו, לאחר שהגשם ניקה את עיניו, הוא הצליח לראות את הארץ שהכיר כל חייו; נראה
      שכלום לא השתנה, אבל בעצם, הכל נראה צלול יותר, כאילו האדמה, הצמחים, החיות, ואפילו
      האוויר שמסביב השילו מעליהם עול שהם אפילו לא ידעו שהיה שם.

      הוא לקח נשימה עמוקה והתכונן להמשיך לדהור, כשראה נער צעיר יוצא מהסבך.

      "ארטאקס?" הנער שאל, כלא מאמין למראה עיניו.

      ארטאקס צהל, וקפץ שוב ושוב עם רגליו הקדמיות עד שהנער הצליח להרגיע אותו.

      "תודה שחזרת אלי" לחש הנער.'
    time: 11/3/2023 1:42:07
  - author: Lony Zakuto
    keyword: עציץ
    length: 680
    story: "עציץ\n\nאני שוכב לי כאן בשקט. לא מוציא מילה ולא מניד עפעף.\nמאזין לטיפות\
      \ הנושרות מטה מהמתקן ההשקייה המחובר אליי קבוע.\nמסביבי פנים קודרות, פנים מתחלפות,\
      \ לחישות.\nהכל חשוך לי מדיי, מתגעגע לאור, לשמש.\nמתי זה התחיל? מתי זה יסתיים?\n\
      שאלות על גבי שאלות, ללא מענה.\nממיר פחמן דו חמצני לחמצן או להיפך, אני כבר לא\
      \ זוכר.\nאני כבר מזמן לא מלבלב. מה הטעם בחיים כאלה?\nאם הייתה לי אפשרות בחירה,\
      \ האם הייתי מעדיף לנבול ולמות? \nשאלה טובה, אפילו מצויינת.\nהנה עוד שאלה, אם\
      \ אני צמח*, האם המיטה שלי נקראת עציץ?\n\n*צמח או מצב וֵגֵטָטִיבִי (באנגלית:\
      \ Vegetative state) הוא תיאור של מצב רפואי שנגרם מנזק מוחי כבד. \nהמצב מסווג\
      \ מבחינת חומרתו בין מצב הכרה מינימלי לבין תרדמת, ומתאפיין בהיעדר תגובה לגירויים\
      \ חיצוניים."
    time: 11/3/2023 3:59:52
  - author: תמיר בוכשטב
    keyword: עציץ
    length: 905
    story: "-בוקר טוב, ברוכה הבאה למיתשלה שלנו!\n-את מתכוונת משתלה?\n-לא לא. מיתשלה.\
      \ זאת משתלה, אבל מיתית!\n-או-קי...\n-איך אני יכולה לעזור לך היום?\n-אני מחפשת\
      \ מתנה לחמותי. היא אוהבת עציצים. יש לך משהו מעניין בשבילה?\n-מתנה לחמות? בואי\
      \ נראה. יש לנו פה אודרי שתיים במבצע.\n-אודרי שתיים?\n-מאוד מומלץ קצת קשה לטיפול\
      \ כשהוא צריך, אבל כשהוא גדל הוא יאכל את חמותך תוך שניות!\n-מה? את השתגעת? יאכל\
      \ אותה?\n-לא? אז יש לנו עץ לוטוס. \n-זה נשמע טוב.\n-זה נהדר! חמותך תאכל מהפירות,\
      \ תשכח את הכל, ופשוט תשב ליד העץ ותאכל מהפירות והפרחים שלו כל היום!\n-מה? אני\
      \ לא רוצה שזה יקרה! אני אוהבת את חמותי!\n-אז למה לא אמרת? רוב מי שמגיעה לפה\
      \ שונאת את חמותה ורוצה להפטר ממנה!\n-אני חושבת שאני אחפש מתנה במקום אחר.\n-חכי!\
      \ אמרת שהיא אוהבת עציצים, נכון?\n-כן?\n-יש לי אנט בונסאי בשבילך.\n-מה הוא יעשה?\
      \ יצא מהעציץ לנסות להשמיד את אייזנגארד?\n-רק אם יש לחמותך אורקים בבית. במצב\
      \ רגיל הוא מסתובב בבית ומטפל בעציצים האחרים.\n-זה נשמע כבר יותר טוב. את יודעת\
      \ מה? קניתי.\n"
    time: 11/3/2023 11:15:32
  - author: Ljos
    keyword: עציץ
    length: 448
    story: '"כמה מההמצאות הטובות ביותר של האדם הושפעו מהטבע. ככה קיבלנו מטוסים בצורת
      ציפורים, סנפירי שחייה, דוגי-סטייל, והכי טוב - השילוב של כל השלושה שנקרא ''מועדון
      מייל היי קוסטו''.

      אבל עכשיו מצאנו את ההמצאה הכי טובה שמתעלה על כל זה.  העציץ. אנשים משלמים לנו
      כסף כדי להיכנס לתוך כלי חרסינה ענקי, מנותק מהעולם. והם פשוט נשארים שם.

      כן, גם לי היה את המבט הזה שלכם כששמעתי על הרעיון לראשונה. אבל מאז שהרעיון הועלה
      ברשתות החברתיות אנחנו מוצפים בבקשות לרכישה מוקדמת"'
    time: 11/3/2023 11:45:32
  - author: עדי גריידי אשכנזי
    keyword: עציץ
    length: 259
    story: ‏הפעם בסופר היא ממש הקפידה לא לסטות מהרשימה, ואז היא ראתה אותו ליד הקופות.
      ירוק, עוד לא צימח פירות. היא בכלל לא הייתה בטוחה שתצליח לגדל אותם במרפסת בחום,
      אבל המחשבה שיבוא חורף, שיהיה משהו לחכות לו, הייתה שווה את זה. בראש הזדמזם שיר.
      תותים, בואו נקנה רק תותים.
    time: 11/3/2023 13:27:17
  - author: יובל מישורי
    keyword: עציץ
    length: 2466
    story: 'לאורך השנים היו לי הרבה עציצים. בט"ו בשבט חילקו לילדים בבית הספר, אמא
      שלי הביאה כמה בניסיון לרמוז לי בעדינות שאני צריכה לעבור לדירה יותר מוארת, והיה
      אפילו אחד שקניתי לגמרי בעצמי במשתלה, כשקניתי זר פרחים והחלטתי בהחלטה מטומטמת
      של רגע לקנות גם קקטוס קטן. אף אחד מהם, בלי יוצא מן הכלל, לא שרד אצלי שבוע ימים.
      אפילו הקקטוס קיבל צבע חום, שהפך לצהוב, שהפך לאפור חולה. יש מצב שאני רדיואקטיבית
      או משהו.


      וזה לא שלא ניסיתי. שמתי באור, השקיתי כמו שצריך, גזמתי, השמעתי להם מוזיקה...
      נאדה. כולם מתו, אחד אפילו קפץ מהחלון. טוב, כנראה שהכלב איכשהו דחף אותו מאדן
      החלון, אבל לא ראיתי את זה בעיניים, אז אני לא פוסלת.


      בסוף שנת הלימודים האחרונה הילדון קיבל עציץ של נענע עם התעודה. שמתי אותו במרפסת
      (את העציץ, לא את הילדון) והסתכלתי עליו ברחמים. רק נבט, וכבר נגזר דינו. הבאתי
      כוס מים, התחלתי להשקות אותו, ואמרתי לו "תעשה לי טובה, תחזיק מעמד כמה ימים עד
      שהוא ילך לקייטנה, אז הוא ישכח ממך ותוכל למות בשקט."


      פתאום שמעתי קול גברי בראש שאמר לי "סבבה, נעשה מאמץ." הכוס כמעט נפלה לי מהיד
      מהבהלה. ניערתי את הראש והסתכלתי על העציץ הקטן. אין מצב שהוא ענה לי, נכון?


      למחרת הבאתי לו קצת מים, שפכתי בזהירות, חיכיתי לאיזה קול שיגיד לי משהו, אבל כלום.
      ביום שלמחרת הסתכלתי מסביב כדי לוודא שאף אחד לא שומע, ושאלתי בקול רם תוך כדי
      השקיה "אתה לא דיברת אלי שלשום, נכון?"


      הקול בראש אמר "נו באמת, ממתי צמחים מדברים?"


      "כן, זה באמת די טפשי," אמרתי בקול. "תגיד, יש לך שם?"


      "בעקרון זה נחמן, על שם הרבי, אבל החבר''ה במשתלה קראו לי נַנוֹ," הוא אמר. "תגידי,
      יש לך כיוון לקצת דשן? בקטנה, חייב לסגור את הפינה."


      "אה, לא יודעת," אמרתי, עדיין לא מאמינה שאני מנהלת שיחה עם שתיל. "יש לי קצת גראס
      גרוע, אם זה עוזר."


      "יאללה, תביאי, שיהיה גראס," הוא אמר, ואני יכולתי להישבע שהיה שם צליל של אכזבה.


      בשבועות הבאים (כן, שבועות! ברבים!) ננו גדל יפה, ושבר לגמרי את המסורת המשפחתית
      של למות צעיר ולהשאיר גופה מכוערת. הוא צמח אפילו מעבר לשולי העציץ, נהיה ממש שיח.
      הוא אפילו נתן לי לגזום כמה ענפים שהפריעו לו, ואני זכיתי לכמה כוסות תה נהדרות.
      הוא לא בדיוק היה אינטלקטואל שאפשר לנהל איתו שיחות מעמיקות, אבל היה לו חוש הומור,
      וסיפרתי לו דברים שאפילו בעלי לא יודע.


      היום באתי למרפסת עם הקפה של הבוקר והתחלתי להסתכל בחדשות. אחרי שתי דקות כבר לא
      יכולתי עם כל המוות והייאוש וסגרתי את הטלפון. ננו היה שם בפינה, שופע עלים רעננים,
      עם ענפים זקופים וגאים.


      "תגיד, ננו, איך אתה שורד כאן, כשכל כך הרבה עציצים אחרים מתו פה?"


      "מותק, לא יודע איזה צמחים היו לך פה, אבל אני יש לי כח רצון, אני לא מוותר בקלות."


      הסתכלתי בו, ולפתע התמלאתי תחושה של עוצמה, של נחישות, של חוסן. אם הוא יכול לשרוד
      בבית שלי, אז בטח שאני יכולה לשרוד במדינה המטורפת הזאת.'
    time: 11/3/2023 13:30:45
  - author: הילה בניוביץ'-הופמן
    keyword: סוס
    length: 435
    story: "החתול ניסה להוכיח לסוס שבני האדם אוהבים אותו יותר. \n\"הם מלטפים ומברישים\
      \ אותי בכל יום,\" התרברב החתול.\n\"גם אותי מלטפים ומברישים מדי יום,\" השיב הסוס.\n\
      \"הם מנקים את הקקי שלי מהארגז!\" ילל החתול. \n\"אז מה, הם מנקים את הקקי שלי\
      \ מהרצפה,\" צנף הסוס.\n\"הם לא שמים לי אוכף על הגב או רסן בפה,\" אמר החתול בנימת\
      \ ניצחון. \nהסוס צחקק. \n\"מה כל כך מצחיק?\" רטן החתול.\n\"פשוט תסתכל על התחת\
      \ שלי.\"\n\"מה?\" \n\"הם רוכבים עלי, זה נכון,\" אמר הסוס. \"אבל לי עוד יש ביצים.\""
    time: 11/3/2023 14:42:59
  - author: טרפיץ'
    keyword: זמן
    length: 2049
    story: "שלושת האחים ישבו על החומה בשתיקה, מנענעים רגליים. מולם נפרש הריק האינסופי,\
      \ נמתח בכל כיוון. ממתין. \nהם עדיין לא הצליחו להחליט.\nנובה דיברה בשקט. \"אני\
      \ חושבת שסופר נובה צריכה להיות ראשונה\". שיערה זהר בבוהק לבן סביבה, מתפתל כמו\
      \ שביל החלב. \nנוב נענע בראשו. \"היא גדולה כל כך. זה לא הזמן הנכון בשבילה. אני\
      \ אלך קודם.\" \n\"בטוח? אתה לא רוצה להישאר עוד קצת עם נובה?\" אמרה אחותם הגדולה.\
      \ \"תוכל לראות חלק מההתחלה. אולי תצליח לראות כוכב או שניים מהפיצוצים הראשונים.\"\
      \ \n\"לא, לא.\" התעקש האח הקטן. \"לפני המופע הגדול, תמיד יש מופע חימום. אני\
      \ מופע החימום.\"\n\"ומה אני?\" רטנה נובה. \n\"מופע הקירור!\" הוא צחק, ולהבות\
      \ תלתליו נצצו בתוך הריק, כמו הכוכבים העתידיים לבוא. \nשלושתם שתקו לרגע ואז,\
      \ כאילו הוחלט פה אחד, לקחו נשימה עמוקה. \nנוב נעמד. הוא זהר והסתחרר באלפי ניצוצות,\
      \ מפיח את האורות הראשונים. לפתע לא היה יותר אין. ניצוץ קטן בער בתוך הריק. הוא\
      \ בער לזמן קצר בלבד, רק על מנת לסמן את ההתחלה. את נקודת העבר שממנה יחל ה\"עכשיו\"\
      . באותו רגע, נולד הזמן, וכל מה שהיה בעברו היה נצנוץ קטנטן כראש סיכה.\nשנייה\
      \ נעמדה סופר נובה. היא זהרה באור מסנוור, כמו מיליוני מיליונים של שמשות. היקום\
      \ החל לבעור ולגעוש. חומר הסתחרר והתנגש, מתפזר לכל כיוון. מתכות וגזים התלקחו,\
      \ התנגשו ונפרדו. היקום תפח, מתחיל לתפוס צורה ולהתרחב, כשמיכה גדולה, רכה וכהה.\
      \ נובה ידעה – את האור של כל השמשות הנוצרות וכוכבי הלכת האלו והירחים שלהם אפשר\
      \ יהיה לראות רק בעוד המוני שנות אור. יש לו דרך ארוכה לנסוע בחלל, עד שיגיע, בעתיד,\
      \ לעיניו של מישהו.\nהאחות האמצעית צפתה במופע בסבלנות. עקבה אחרי הכוכבים הנשלחים\
      \ אל מרחבי השמיים. חיוך דק נפרש על פניה. \nהיא שלחה אצבע אחת ונגעה במהות המתרחבת\
      \ של הזמן. מוללה אותו קצת, לכאן ולכאן. גלגלה אותו על גב ידה. ואז כרכה אותו סביב\
      \ אצבעה והפיחה בו אור. לא הניצוץ הבראשיתי הדקיק ולא הבוהק המסנוור שדרכו שעט\
      \ היקום לכל כיוון כעת. אלו היו קרני אור שמיימי בהירות, מהסוג שמרצד על פני הים\
      \ בין העננים, או משתהה על שלוליות לקראת שקיעה. בתוך המרחבים האפלים והגדולים\
      \ של הזמן והמקום המתהווים לאיטם, טוותה נובה את נגוהות האור הקטנים שמגיחים מדי\
      \ פעם אל ההווה. \nאי שם, חשבה לעצמה, במרחבי היקום העצומים, יימצא מישהו שיוכל\
      \ להביט בנוגה הזה, שמסתתר ברגעי ההווה. הוא יביט וישמח באור הזה. \nוהמחשבה חיממה\
      \ את לבה.     \n"
    time: 11/3/2023 16:16:34
  - author: LateTrain_
    keyword: עציץ
    length: 240
    story: 'כל היום הוא היה עובר במשרד שלה ומשקה את העציץ. רק קצת. עד שתחזור. לפעמים,
      היה מנגב את העלים מאבק. וממשיך להשקות. לפעמים המים היו גולשים והוא היה מנגב
      את עדן החלון.

      ומחכה שהיא תחזור.

      כל יום.

      והיא לא חזרה.

      ולא היה לב לומר לו שזה עציץ מפלסטיק.'
    time: 11/3/2023 18:07:33
  - author: 'דיתה אוהב ציון '
    keyword: עציץ
    length: 1030
    story: "כבר מילדותי אמא הייתה אובססיבית לעציצים שגידלה במרפסת.\nכל יום קיבלו טיפול\
      \ אוהב – דישון, השקיה, הדליה לאלו שזקוקים ונקיון. \nולי היה תפקיד אחד – לנקות\
      \ את העלים בסמרטוט מיוחד, בהשגחה צמודה שלה.   \nהפוטוס הירוק שטיפס בגאווה לאורך\
      \ הקירות ועליו מבריקים וללא אבק.\nהמונסטרה עם העלים הגדולים המחורצים כידיים\
      \ מרובי אצבעות. \nהיהודי הנודד בעליו המאורכים בשני גוונים, שלא נראה לי נודד\
      \ כלל. \nהירקה שכמו היהודי התגאתה בעלים מאורכים, ואני אהבתי את הקטנים שתלו בקצוות.\n\
      פטוניות בשלל צבעים, ועציץ אחד מכובד , שעמד על מתקן מיוחד , של ורד אדום. \nאותו\
      \ שנאתי בגלל הקוצים שאהבו לדקור אותי.\nבחורף , ובימים של רוח חזקה, היתה מכניסה\
      \ העציצים פנימה.\nהם היו עם גלגלים – ואני כל כך רציתי אופניים. \nאסור היה להתקרב\
      \ לעציצים, ולשחק במרפסת היה חלום רחוק. \nרק להם ולזוג שאירחו בערב הרמי שלהם,\
      \ מותר.\nשנאתי את כולם. את כל העציצים. \nעברו שנים, אמא נשארה לבד והמרפסת התמלאה\
      \ עוד עציצים שונים ומשונים. \nלנכדים הכינה מסלול הרפתקאות במרפסת, סיפורי פיות\
      \ על הפרחים, סיפורי אבירים על הפוטוס המטפס , סיפורים רומנטיים ליד הצבעוניות\
      \ של אמנון ותמר. \n...\nהבטחתי לאמא לטפל בעציצים. \n"
    time: 11/3/2023 18:13:42
  - author: אוה תבור
    keyword: עציץ
    length: 2567
    story: "חרי שלוש שעות עבודה מיוזעת, אסתיה הייתה מיוגעת אך מאושרת. המרפסת הגדולה\
      \ של דירתה הפכה לגן ירק, לא עוד הסתמכות על הסופרמרקט הממסדי, מעתה היא תגדל את\
      \ מזונה בעצמה ובעודפים תסחר עם שאר הקהילה.  \nאסתיה, לפנים אסתי, עברה לפרדס\
      \ חנה רק לפני שנתיים והצטרפה לקהילת אנשי האור הסגול וכבר הספיקה לשנות את שמה\
      \ בעצת המאסטר יוגה (תוסיפי ה' – זה יכניס לך אנרגיות טובות לחיים), להפוך לטבעונית,\
      \ ולגלות את האהבה האינסופית של היקום אותה חלקה עם 3 אהובים, אהובה והחתול דנה.\
      \  \nהחיים היו נפלאים אליה בשנתיים האלו.  \nרחוק מההוריה שלא הצליחו להבין את\
      \ בחירתה באל-הורות ורק לחצו עליה לעבור לשלב הבא ולהתמסד כמו שאר אחיותיה שכל\
      \ אחת מהן כבר הביאה שלושה ילדים. לא היא, לא אסתיה, היא כל כולה יצור של חופש\
      \ פוליאמורית טבעונית אלוהורית ספיוסקסואלית ביסקסואלית פאנסקסואלית וסוליסטית\
      \ בנשמה, חיי הורות לא נועדו לה.  \nהחתול דנה, התעורר מתנומתו על המזרן ובא לרחרח\
      \ את העציצים השונים שבהן מילאה את המרפסת.  עגבניות שרי עם מוטות מוכנים לשלב\
      \ ההדליה, שיחים קטנים של מלפפונים, חסות בגידול הידרופוני, פלפלונים, כרוב, תותים\
      \ שהבינה שהגידול שלהם יהיה מסובך מיוחד, שתילי תבלינים וגם כמה שני עציצי קנאביס.\
      \  \n\"מייאו\" ילל אליה דנה \"מייאו\" ענתה לו אסתיה בחזרה \"רואה כמה נהדר יהיה\
      \ לנו?\" \"מייאו\" השיב לה דנה בכשכוש עצבני של זנבו המנומר והמשיך לרחרח בחשדנות\
      \ את העציץ הימני.  \"מה? הכרוב?\" שאלה אסתיה \"זה כרוב, אתה תראה, זה טעים\"\
      . דנה המשיך לרחרח את העציץ במורת רוח ואף ניסה לחפור בתוכו.  \"קישטא\" נופפה\
      \ אליו אסתיה בעודה רושמת לעצמה להציב רשת כלשהי שתפריע לדנה.  כשדנה היה נחוש\
      \ להגיע למשהו – מעט דברים יכלו לעצור אותו.\nהימים עברו, הצמחים התפתחו, אסתיה\
      \ והאהובים שלה עבדו בסופי שבוע בגינת המרפסת, והמשיכו לאהוב, לנגן, לתרגל יוגה\
      \ ביחד. החיים היו באמת נפלאים. בלי מחוייבות למעט המחוייבות לחופש, הם כולם חגגו\
      \ בהרמוניה עם היקום  אסתיה התחילה בהכשרה כמטפלת זוגית שכן כולם אמרו שאת האהבה\
      \ והרצון שלה לעזור לזולת – חייבים לנצל.  \nשיחי עגבניות השרי המשיכו לתת יבול\
      \ מכובד, לצמחי התבלין של אסתיה יצא שם כמופלאים מאין כמוהם, כמו גם ליבול הקנאביס.\
      \  דנה המשיך במאמציו להגיע לעציץ הכרוב עליו הכריז כנמסיס שלו, ולהרוס אותו.\n\
      שבת בבוקר, אסתיה התעוררה בתוך חיבוקם הכפול של אננדה ושל שחף.  מהמרפסת היא שמעה\
      \ את דנה מילל במצוקה.  היא התעטפה בסדין פנוי ויצאה חוצה.  דנה ניצב ביציאה למרפסת\
      \ מילל בקולניות \"מה קרה, בובון של אמא?\" שאלה אסתיה.  החתול המשיך לעמוד דרוך\
      \ ומילל.  היא עקבה אחרי מבטו, היישר אל עציץ הכרוב וחייכה \"הכרוב בשל\" זה מה\
      \ שמחרפן את דנה.  היא התקרבה אל העציץ בעוד דנה מתחבט בין רגליה כמנסה למנוע ממנה\
      \ להגיע להציץ \"מה? בובון?\" היא שאלה. היללות של דנה גברו כמו גם קולות מוזרים\
      \ שנשמעו מעציץ הכרוב.\nהיא הסיטה את הרשת שנועדה למנוע מדנה מלהחריב את העציץ\
      \ ושם, בין עלעלי הכרוב – נח לו....  תינוק  חייכני שהושיט את ידיו אליה לכיוונה\
      \ וצייץ \"מאמאמאמא\""
    time: 11/3/2023 20:42:25
  - author: אוה תבור
    keyword: סוס
    length: 845
    story: "ולפעמים היא מטפסת על סוס הנדנדה הישן שאבא קנה לה ודוהרת איתו הרחק הרחק\
      \ מכאן, אל ארץ שכולה פלאות.  היא חוצה נהרות, מטפסת על הרים נישאים, דוהרת דרך\
      \ עמקים שטופי פרחים, ודרך יערות עבותים. היא והסוס האצילי שלה במסע להצלת נסיך\
      \ ששוב הלך לאיבוד.  היא נלחמת במפלצות שלוחשות לה שהיא רק נערה,  ובדרקונים שרושפים\
      \ לעומתה שהתבלבלה ושתפקידה לשבת בטירה ולחכות לנסיך שיציל אותה.\nלכולם היא עונה\
      \  שהיא יכולה להיות כל מה שתרצה, גם אבירה, אם רק תרצה, ושבכלל נסיכים הם די טיפשים\
      \ אם שוב ושוב מכשפות מצליחות להפוך אותם לצפרדעים, זאת בהנחה שהם בכלל הצליחו\
      \ להגיע לבקתת המכשפה ולא הלכו סתם לאיבוד ביער.  \nואז היא מגיעה לטירה אחת, מכוסת\
      \ קוצים עבים. גמדי הגינה מברכים אותה ואומרים לה שהנסיך למעלה ישן ומחכה לנשיקה\
      \ שלה שתעיר אותו. והיא מושכת בכתפיה בבוז, כי מה תועלת לה בנסיך כה ענוג שאפילו\
      \ לא יכול לעמוד בדקירת מחט?  והיא עולה שוב על הסוס ודוהרת הלאה למצוא את הנסיך\
      \ הראוי לה"
    time: 11/3/2023 20:43:00
  - author: אוה תבור
    keyword: זמן
    length: 420
    story: 'רכבת הזמן דוהרת וזוחלת בו זמנית.

      אנחנו על רכבת הזמן, לא יודעים מה התחנה הבאה.  חוששים להביט במראות שבחוץ. רק
      עכשיו, כאילו הבוקר, עלינו עליה בעל כורחנו והנה כבר כמעט חודש.

      הותרנו את המתים מאחור. להם הזמן פסק מלכת, לנצח הם יהיו לכודים ברגע אחד.

      רק אנחנו מבועתים, בחוסר וודאות,  חלקנו מחוברים ללא הרף להתעדכן,  חלקנו מחופרים
      בשתיקות כואבות, חלקנו עוצמים עיניים ומתפללים לרגעי חסד, בלי לשמוע, בלי לראות,
      בלי לתהות מה יהיה מח'
    time: 11/3/2023 20:43:27
  - author: אינפימום לוי
    keyword: סוס
    length: 512
    story: מעל המיטה בחדר ישנו ציור של סוס. מאחוריו מצויר נוף אמריקאי פסטורלי עם שתי
      גבעות מוריקות ונחל דק מפתפתל ביניהן, והוא, הסוס, מסתכל קדימה במבט הכי מלא הבעה
      שסוס יכול להביא. לא שדרי הבית יודעים את זה, ואין דרך שבה יוכלו לדעת את זה, אבל
      לסוס הזה יש שם - רונאלדו. לא שמדובר בסוס אמיתי, אלא שזה השם שהצייר בחר לתת בראשו
      לסוס הדמיוני הזה שהוא שרטט על הבד, ואז נתן בו צבע וחיות. הצייר כבר מת, ושמו
      נשכח, ואיתו גם המחשבה החולפת במוחו על שמו של הסוס. ועדיין, רונאלדו הסוס מציץ
      כל העת החוצה מהציור אל דרי הבית, ותוהה מה שמם.
    time: 11/3/2023 23:23:24
  - author: אינפימום לוי
    keyword: עציץ
    length: 473
    story: אבא אמר לי לא להשקות את העציץ יותר מידי, שזה פוגע בו, פעם בשבוע זה מספיק.
      אני יודע את זה, אמרתי לו. אמרתי, והמשכתי להשקות אותו כל יום, עד שהוא הוצף, וכל
      העציץ נהיה שלולית שחורה ומלאת ברחשים. עשיתי את זה בצורה חסרת עכבות, פראית, משועשעת,
      כמו בכחנליה מטורפת ללא השלכות. עשיתי את זה בלי לדעת בעצם למה אני עושה את זה.
      אחרי שבוע כבר נהיה ברור שהצמח קמל, ואחרי שבוע נוסף הוא כבר מת לחלוטין, ולא נותר
      ממנו דבר זולת כמה שורשים מרקיבים. שפכתי את התכולה של העציץ בחוץ, וקניתי לי חדש.
    time: 11/3/2023 23:30:40
  - author: Dotan Tsur
    keyword: עציץ
    length: 676
    story: 'היא התעוררה מדפיקה בדלת. היא שמעה את סנשיין צועקת מהצד השני בקולה העליז
      "בוקר טוב! ארוחת הבוקר מוכנה!".

      היא ראתה בעיני רוחה את סנשיין בשמלה קייצית, מדלגת אל עבר הבקתה הבאה.

      המחשבה הזו הביאה לה קצת נחת.


      היא קמה לישיבה והסתכלה על הצמח שהניחה בעציץ קטן ליד המיטה כשהגיעה לקומונה, רק
      לפני יומיים.

      הקנרית במכרה.

      העלים כבר החלו להזהיב בקצוות, והיא ידעה שהיא לא תוכל להשאר יותר מכמה ימים נוספים.

      היא חשבה שאולי מפה היא תמשיך לאיזו עיר גדולה או איזור צחיח כלשהו, כדי שלא תצטרך
      למהר ולעזוב.


      ''אבל קודם ארוחת הבוקר'', חשבה לעצמה. אני לא רוצה לאכזב את סאנשיין.


      היא הלכה לחדרון המקלחת, צחצחה שיניים והשקיעה כמה דקות בחיוך כפוי ומוגזם מול
      המראה כדי שיהיה לה יותר קל לזייף חיוך בזמן הקרוב.'
    time: 11/4/2023 0:09:57
  - author: הילה בניוביץ'-הופמן
    keyword: עציץ
    length: 100
    story: '"העציץ הזה מקסים, אבל צריך להיזהר איתו. אם החתול ינסה ללעוס אותו, הוא
      ימות."

      "העציץ או החתול?"

      "כן."'
    time: 11/4/2023 0:10:04
  - author: Lony Zakuto
    keyword: רגשות
    length: 769
    story: "רגשות\n\nבואו נדבר על רגשות.\nמה ההבדל בעצם בין מחשבה לרגש. אני חושב שאני\
      \ כועס וכתוצאה מכך מרגיש כעס? או שזה בכלל להיפך?\n״אני חושב - משמע אני קיים״\
      \ אמר דקארט אבל לא הזכיר במילה את הרגש.\nהאמת, מעצבן. אני חושב - שהקוגיטו לוקה\
      \ בחסר.\nאני מרגיש - משמע אני קיים! \nנשמע לי כבר יותר לעניין.\nד\"ר סוזן דיוויד,\
      \ פסיכולוגית קלינית מהרווארד, טוענת כי בשונה מהדרך שבה נוטים לחשוב עליהם, אפשר\
      \ להסתכל על רגשות לא כעל מצבים מנטליים, אלא כמידע אובייקטיבי על עצמנו. שינוי\
      \ תפיסה שכזה עשוי להעניק לנו יותר שליטה על הרגשות, במקום שהם ישלטו בנו.\nכלומר,\
      \ אני בוחר איך להרגיש לגבי תרחיש מסוים, מכל קשת הרגשות הזמינה שלי: כעס / פחד\
      \ / עצב / גועל / הפתעה / ציפייה / אמון / שמחה.\nעכשיו אני מבין. אלה אינם רק\
      \ רגשות, הם כלי נשק.\nבזכותם אני חמוש עד השיניים ומוכן להתמודד עם העולם.\nלראשונה\
      \ אני מרגיש תקווה.\n"
    time: 11/4/2023 3:57:12
  - author: מיקי טבקה
    keyword: רגשות
    length: 129
    story: 'אין לך לב!

      הקרדיולוג שלי לא מסכים איתך.

      אני מתכוונת שאין לך רגשות.

      איך מראים שיש רגשות?

      אנא אערף? תבכה?

      איפה את מחזיקה את הבצלים?'
    time: 11/4/2023 6:02:23
  - author: Ljos
    keyword: רגשות
    length: 552
    story: 'כשהייתי קטן, אבא שלי תמיד אמר: "אם אתם רוצים להפוך חברה שלמה של אנשים
      לאומללים, יש דרך אחת מאוד פשוטה: אתה משכנע את כולם מהרגע שהם ילדים שהם לא שווים
      כלום אלא אם כן הם יוצאי דופן. אלא אם כן יש בהם משהו אחד לפחות שהוא מיוחד במיוחד,
      אחד למיליון, אז אין שום משמעות לקיום שלהם ועדיף היה שלא היו חיים. זה כזה מתכון
      נפלא לאומללות כי לפי ההגדרה רק אחד למיליון יכול להיות מאושר ושאר ה-999,999 יהיו
      מאוכזבים. אז רוב האנשים יגיעו לבגרות והמציאות פשוט תכה בהם כמו חומת בטון.

      אבל לא אתה, בני. אתה תדע לנצל את זה. אתה תהיה שונה. אתה תהיה האחד למיליון. כי
      אתה מיוחד"'
    time: 11/4/2023 16:26:10
  - author: 'איתי בבניק '
    keyword: רגשות
    length: 371
    story: "#סיפורונובמבר\n#לזכר\n\n4.11.23 - רגשות.\n\n     'זו היתה הרצאתי בנושא\
      \ \"האנושות, רגשות, ואיך קיומם הביא לסופה\". אני מבקש להודות למועצת המדע של\
      \ זרוע אוריון על ההזדמנות לדבר על נושא עצוב זה.\n     'התרבות האנושית, פרימיטיבית\
      \ ככל שהיתה, סיקרנה אותי אינטלקטואלית מאז שבקעתי מביצתי. לעיתים אני חש החמצה\
      \ שלא התבגרה מעבר לשלב התלות באמונה דתית. היו בהם יכולות המצאה והסתגלות מרשימות.'"
    time: 11/4/2023 17:29:40
  - author: LateTrain_
    keyword: רגשות
    length: 238
    story: ' אתם מכירים את זה שאנשים אדומים מרוב כעס ? או ירוקים מקנאה ? ואני, תמיד
      הרגשתי בצבע פסטל. סגול לבנדר. או כחול ים תורכיז. והייתי מביטה במראה ומרגישה
      צבע. וכבר כמה זמן מביטה ולא רואה כלום. רק עיניים לבנות שמביטות בי חזרה. וכל
      שאר העולם דהה.'
    time: 11/4/2023 18:13:44
  - author: LateTrain_
    keyword: רגשות
    length: 255
    story: על המדף רואים את אוסף הבקבוקים. כל אחד בצורה אחרת, בצבע ומרקם שונה. לכל
      בקבוק מטרה ויעוד, וצריך לדעת גם מתי פג תוקפו. כעס לפעמים יכול לחזיק זמן רב,
      ואפשר להגיש אותו קר. אהבה, הכי טובה כשהיא חמה. אני מורידה את געגוע ומכניסה למרק
      החורף, כמו שסבתא היתה עושה.
    time: 11/4/2023 18:18:28
  - author: אינפימום לוי
    keyword: רגשות
    length: 484
    story: 'אתה מחטט עמוק בתוך עצמך, כדי לנסות להבין מה אתה מרגיש. אתה מגלה בור עמוק,
      ומועד לתוכו, ונופל פנימה, וצונח למטה ועוד למטה, לנצח, לתוך התהום הריק, צובר
      עוד ועוד מהירות, עד שאתה נהיה מהיר יותר מהאור, אלא שאין אור, מסביבך עלטת מוות
      מוחלטת, ולמהירות אין משמעות, כי לבור אין התחלה ולא סוף, ועדיין, אתה נופל לפרק
      זמן שלא ייגמר לעולם, בלי כל אפשרות לצאת.

      "לא יודע… עצוב?", אתה אומר. הפסיכולוג מהנהן קלות, רושם כמה מילים במחברת שלו,
      מציג בפניך כתם דיו חדש, ושואל שוב: "ואיך זה גורם לך להרגיש"?'
    time: 11/5/2023 0:18:44
  - author: Dotan Tsur
    keyword: רגשות
    length: 182
    story: 'החומות היו שם כדי לשמור עליו.

      כל אויב שהשליך את עצמו עליהן, גרם להן לגדול ולהתעבות, עד שנראה שהגיעו עד לכוכבים.

      וכל מילה טובה, כל חיבוק, צמצמו והקטינו אותן.

      אולי יום אחד החומות יפלו.'
    time: 11/5/2023 1:08:38
  - author: נמרוד איזנברג
    keyword: זמן
    length: 137
    story: 'מערכת הענישה שודרגה לבלי הכר אחרי המלחמה.

      האשמים נשלחו לרצות את מאסרם בבועת הזמן הקוואנטית, בה השעה תמיד היתה 6:35 בבוקר
      השביעי לאוקטובר.'
    time: 11/5/2023 8:41:39
  - author: נמרוד איזנברג
    keyword: סוס
    length: 169
    story: 'הַמְפְּטִי-דַּמְפְּטִי שׁוּבָּט מִבֵּיצָה,

      הַמְפְּטִי בִּיקֵּשׁ מִיָּד עוֹד צֶאֱצָא.

      כָּל סוּסֵי הַמֶּלֶךְ וְכָל חַיָּלָיו

      נִסּוּ לְשַׁבֵּט אוֹתוֹ שׁוּב, אַךְ לַשָּׁוְא.'
    time: 11/5/2023 8:42:03
  - author: נמרוד איזנברג
    keyword: עציץ
    length: 267
    story: '"תאכיל אותי, סימור, אבל... עם אוכל רגיל. מים, ודשן אורגני ו..."

      "לא," עיניו של סימור נצצו, "אתה תאכל את *זה*, ותהיה גדול וחזק, ועם שיניים חדות.
      ואז אפגיש אותך עם אודרי."

      "אבל למה...?" מלמל הצמח.

      "היא רוצה לעשות שיחת יחסינו לאן, ואני עוד לא בשל למערכת יחסים מונוגמית."'
    time: 11/5/2023 8:42:26
  - author: נמרוד איזנברג
    keyword: רגשות
    length: 266
    story: '"אוקיי, ומה זה עושה?"

      "בורר מצבים. יש 8 בסיסיים, ואפשר להגדיר 200 נוספים."

      "וזה?"

      "זה הכפתור של הווליום. רק בזהירות, הוא רגיש."

      "יש בלוטות''?"

      "בוודאי, זה המתג הכחול."

      "יו אס בי?"

      "החריץ נמצא למטה, קצת קשה להבחין בו בהתחלה."

      "וכאן?"

      "און ואוף."

      "תודה! זה מה שחיפשתי."'
    time: 11/5/2023 8:43:07
  - author: נמרוד איזנברג
    keyword: מים
    length: 267
    story: '"...ולאור משבר האקלים המהווה סכנה קיומית למין האנושי," נאמה מנהלת הפרויקט,
      "אנו מפתחים מנגנון גלובלי שיבלום את ההרס ויאזן את משק המים העולמי העומד בפני
      כלייה."

      "רגע," נשאלה שאלה מהקהל, "אז אתם בעצם..."

      "כן," עיני מנהלת הפרויקט היו מותשות, "אולי נצליח לעצור את המבול."'
    time: 11/5/2023 8:43:27
  - author: ענת
    keyword: כביסה
    length: 502
    story: "רוב הזמן כיבסתי בכיור, תליתי באמבט. אחרות מסרו כביסתן במרוכז, משפחות עם\
      \ בית ומכונת כביסה כיבסו עבורן והכביסה שלהן חזרה חמימה עם פתק ועוגיות. \nאולי\
      \ לא הרגשתי ראויה לעזרה כזו מתוקה עם עוגיה.\nאולי חשבתי שאם לא אדע איך להיות\
      \ פליטה, אחזור תכף הביתה. אני אמיין, המכונה שלי תכבס ואז אצא לחצר שלי לתלות\
      \ את הכביסה. ריח של ירוק וגשם ואדמה ימלא לי את הנשימה, אני אומר לנענע שלי בוקר\
      \ טוב, אני אשאל את הפרחים שלי מה שלומם, וחתול של שכנים יעבור לידי ויתלטף. אולי\
      \ אז אני אחייך כאילו לא קרה דבר, אולי אפילו אוכל עוגיה."
    time: 11/5/2023 9:14:42
  - author: מיקי טבקה
    keyword: מים
    length: 230
    story: 'ישבתי על שפת האגם, המים קרצו בחיוך מזמין.

      השמש עלתה במעלה, החום בשתיים.

      נאנחתי ונכנעתי לפיתוי, קפצתי פנימה.

      הקור עטף אותי בחיבוק מקפיא, שחיתי כמה תנועות ויצאתי החוצה.

      ישבתי על שפת האגם, המים קרצו לי בחיוך מזמין.

      השמש עלתה במעלה...'
    time: 11/5/2023 9:21:13
  - author: גדי אלכסנדרוביץ'
    keyword: זמן
    length: 265
    story: זו הייתה תקופה רעה בהיסטוריה להיות מישהו כמוהו. הם הואשמו בסיוע לכישוף,
      ירקו עליהם, ברחו מהם וקיללו אותם. אבל הוא חזר לתקופה זו שוב ושוב כי בשעתו השחורה
      של המין האנושי היה מקום גם לחתול שחור עבור אלו שאותם הוא יכל לנחם, ועם הכוח
      הגדול של מסע בזמן מגיעה אחריות גדולה
    time: 11/5/2023 10:00:29
  - author: גדי אלכסנדרוביץ'
    keyword: סוס
    length: 259
    story: 'וכאשר ההנדסה הגנטית השתפרה כל כך שהתחילו להחזיר את החיות שנכחדו, מה היה
      עם הסוסים?


      הייתה מעורבת בכך התחבטות לא מועטה. לא כל דבר צריך לשחזר, זה לא כמו הלוויתן או
      הדודו, ומשקעי העבר היו כאובים. אבל הסיעה הרומנטית ניצחה והסוסים ביקשו שהחיה
      שתוחזר בשמם תהיה האדם'
    time: 11/5/2023 10:01:09
  - author: גדי אלכסנדרוביץ'
    keyword: עציץ
    length: 264
    story: "העציץ הזה הוא שורד לא קטן. הוא היה במרפסת כשההוריקן היכה - ושרד. הוא היה\
      \ במרפסת כשהמטאור נפל - ושרד. הוא היה בבית עשור עם שני חתולים משתוללים - ושרד.\
      \ הוא היה על המדף שקרס בזמן רעידת האדמה - ושרד. אפילו כשפני הים עלו - הוא שרד.\
      \ \n\nבחיי שהגיע כבר הזמן שאשתול בו משהו."
    time: 11/5/2023 10:01:42
  - author: גדי אלכסנדרוביץ'
    keyword: רגשות
    length: 257
    story: "בין שלל ההוריקנים, סופות החול והמבולים שהרכיבו את חיינו בשנים האחרונות\
      \ התבלטה במיוחד סערת הרגשות - סופה מסתחררת של חומרים שמעולם לא נועדו לטבע ושאיפתם\
      \ ללא פילטר הובילה לזעם ובכי עד הקץ. \n\nאהבנו לומר שזו דרכה של אמא טבע לזעוק\
      \ בצער \"רואים מה גרמתם לי לעשות?!\""
    time: 11/5/2023 10:02:16
  - author: גדי אלכסנדרוביץ'
    keyword: מים
    length: 267
    story: 'זו הייתה הנקודה היבשה ביותר במדבר היבש ביותר. המסע לשם היה קשה וגבה מחיר
      כבד, אבל מורי הדרך חשו סיפוק אדיר כשהצביעו על הנקודה והקוסמת פסעה אליה.


      היא שלפה בקבוקון ולנגד עיניהם הנדהמות נתנה לטיפה אחת לזלוג מטה, ופנתה לחזור.


      כששבו לשם לאחר שנים, ראו שבמקום צמח עץ מים.'
    time: 11/5/2023 10:02:50
  - author: ענבר גרינשטיין
    keyword: זמן
    length: 1134
    story: '"סליחה, גברת, אני יכול לעזור לך."

      הנער המוזר נועץ בי עיניים בציפייה. עיניו עמוקות ואני מרגישה שעוד רגע אטבע בהן.
      ביד אחת הוא מחזיק סליל חוטים צבעוני, ובשנייה מין שעון חול. משהו בו מלחיץ אותי.

      "אין לי זמן לשטויות," אני אומרת.

      "ברור. בגלל זה באתי," הוא אומר.

      אני יודעת שאתחרט על זה, אבל אני שואלת, "מה אתה מוכר?"

      "אני לא מוכר כלום," הוא אומר. "אני זמן. נעים מאוד."

      "מה זמן?"

      "זמן. אני זמן. באתי כי את צריכה אותי."

      "אני לא צריכה שום… רגע, זמן? זמן-זמן?"

      "אני ולא אחר."

      "אתה לא אמור להיות סבא? למה אומרים ''סבא זמן''?"

      "אני גם סבתא. אני ילד, אני רוח, אני הכל, אני לא-כלום," הוא מכריז בפאתוס. "דבר
      אחד אני לא - אני ממש לא כסף. אני לא יודע מאיפה הקשקוש הזה בא."

      "חכה רגע…"

      "אני לא מחכה לאף אחד!" הוא מחייך ועיניו המוזרות נוצצות. אני כבר לא בטוחה אם
      הוא רציני או צוחק.

      "וזה נכון שאתה מרפא את הכל?"

      "בסופו של דבר," הוא אומר ונאנח.

      "אז למה באת אליי?" אני שואלת.

      "כדי לעבור," הוא אומר, והפעם הוא רציני. "את כל הזמן אומרת שאין לך זמן. עכשיו
      יש לך. תעשי משהו, או אל תעשי דבר. קחי את הזמן. אני לרשותך." הוא מחווה קידה תיאטרלית.

      "אז אני אעשה… משהו… ואתה תעבור?"

      "כן." הוא אומר ומוסיף, "אבל אני ממליץ על שטויות."

      הוא עובר.

      אני כותבת סיפור.

      הוא עובר.


      '
    time: 11/5/2023 10:13:42
  - author: ענבר גרינשטיין
    keyword: סוס
    length: 409
    story: "הסוס הלבן נח. כך לפחות נראה לעיניהם של מסתכלים מהצד, המעטים שטרחו להסתכל\
      \ בו. \n\nלמעשה, הוא התכונן. הוא אימץ את כל גופו, וחיכה.\n\nחיכה ליום שבו ידהר\
      \ באחו, יגמא מרחקים, הרוח תפרע את רעמתו המתנפנפת, והוא ירחק עוד ועוד ועוד. ריח\
      \ משכר של עשב טרי יעלה בנחיריו כשפרסותיו יעלו רגבי אדמה…\n\nקולה של רינת קטע\
      \ את הרהוריו. \"קדימה ילדים, לעלות זריז!\"\n\nהיא לחצה על הכפתור. מוזיקת קרקסים\
      \ התחילה להתנגן, והסוס הלבן סבב במעגל.\n\n\n"
    time: 11/5/2023 10:14:23
  - author: ענבר גרינשטיין
    keyword: עציץ
    length: 1204
    story: "ראש דשא הוא מתנה מאוד נחמדה לט\"ו בשבט, בתיאוריה. הבעיה הייתה שראש הדשא\
      \ שקיבלתי מוועד העובדים היה תובעני.\n\n\"את לא משקה אותי מספיק,\" יום אחד, \"\
      את משקה אותי יותר מדי,\" יום אחר. \"יותר מדי שמש,\" \"יותר מדי צל,\" \"חם לי,\"\
      \ \"קר לי.\" \n\nהתלונה הכי נפוצה שלו הייתה \"בכלל הסתכלת על הקופסה עם ההוראות\
      \ מהמשתלה?\"\n\nאוף, איזה רגיש.\n\nאבל אז, הוא התחיל לצמוח, כל יום עוד מילימטר\
      \ ירקרק. הוא כבר פחות התלונן, והתרכז בצמיחה. אחרי כשבועיים כבר הייתה לו פלומה\
      \ נעימה למגע. ליטפתי אותו והוא גרגר בהנאה.\n\nלמחרת בבוקר קצת כאב לי הראש. הקרניים\
      \ בקעו כמה ימים מאוחר יותר. לזנב לקח כמעט חודש. הקשקשים הגיעו מיד אחריו, וכך\
      \ גם הזימים. כל אותו הזמן ראש הדשא המשיך לגדול ואני המשכתי ללטף אותו. \n\nיום\
      \ אחד הוא התלונן שמגע הטלפיים שלי גס ולא נעים לו. הוא המשיך להתלונן על הניבים\
      \ שלי ועל הקול שלי ועל האש שיצאה לי מהפה. תלונות בלי סוף, עד שנמאס לי. \n\n\
      אמרתי לו, \"תקשיב, זה לא יילך בינינו יותר, אני בטוחה שתהיה מאושר יותר בבית אחר.\"\
      \ הלכתי למצוא את האריזה שהוא הגיע בתוכה, כדי להשאיר אותו על ספסל הנתינה הקרוב.\n\
      \nמשהו באריזה נראה לי חשוד. משהו שלא שמתי לב אליו בהתחלה. נכתב שם \"ראש דנא\"\
      , ולא \"ראש דשא\".\n\nארזתי את ראש הדנא והנחתי אותו על הספסל. כמה ילדים ניגשו\
      \ אליו, רק אחרי שהתרחקתי מספיק כמובן. עוד שמעתי אותו אומר, \"לא השקו אותי כבר\
      \ שלושה ימים!\"\n\n\n"
    time: 11/5/2023 10:15:07
  - author: ענבר גרינשטיין
    keyword: רגשות
    length: 1210
    story: "אני משתהה ליד הדלת הסגורה. \n\n\"פתוח, תיכנסי,\" אני שומעת קול מבפנים.\
      \ \n\nאני נכנסת ושואלת את הקשישה שליד הדלפק, \"את מוכרת רגשות?\"\n\nהקשישה מזדקפת\
      \ למלוא קומתה הקטנה ואומרת, \"כן, בוודאי. הרגשות המשובחים ביותר, רק איכות א\"\
      א!\"\n\nהיא מצביעה על שורת בקבוקים על הדלפק. \"אלה לטעימות, אם את רוצה.\"\n\n\
      היא מוזגת מעט מבקבוק עם תווית אדומה כהה. \"זה כעס, בציר 95. תטעמי בזהירות, זה\
      \ חומר חזק!\"\n\nאני טועמת לגימה קטנה. הלחיים והמצח שלי מתחממים. אני רוצה לטעום\
      \ עוד. מה הזקנה הקמצנית הזאת מוזגת לי טיפה אחת? איך אני אמורה לטעום ככה? אני\
      \ מתקרבת אליה כדי להגיד לה את דעתי עליה. בא לי להחטיף לה, אבל המעצבנת הזאת כבר\
      \ מוזגת מבקבוק אחר, עם תווית תכלת. \"זה רוגע, לא פופולרי כמו כעס, אבל אני תמיד\
      \ ממליצה לקנות אותם ביחד.\"\n\nאני חוטפת ממנה את הכוסית ושותה. הזקנה החביבה\
      \ מחייכת אליי. אני מחייכת אליה בחזרה. \"זה דווקא לא רע,\" אני אומרת. \"אבל אני\
      \ כן מעדיפה משהו יותר חזק \"\n\nאחרי שורה ארוכה של טעימות (אהבתי את רובם, אבל\
      \ ייאוש ממש לא מומלץ לדעתי), היא מגיעה לבקבוק האחרון על הדלפק. הוא לא נראה בקבוק\
      \ תקני של רגש, כמו האחרים, אבל אני בטוחה שהוא מכיל רגש אמיתי, ולאו דווקא בגלל\
      \ שהלגימה הקודמת הייתה של אמונה. \"פזרנות,\" היא אומרת. נו, כן, זה רגש.\n\n\
      אני טועמת. \"תני לי בקבוק אחד מכל סוג! את יודעת מה? שניים.\"\n\nהיא שוב מחייכת.\
      \ \"אעזור לך לסחוב לאוטו.\"\n\n\n\n\n"
    time: 11/5/2023 10:15:42
  - author: ענבר גרינשטיין
    keyword: מים
    length: 1264
    story: "באפריל 1962 נשלחתי מטעם משרד החקלאות לפנטחסטן. \n\nברדתי מהמטוס קידמו\
      \ את פני כארבעים רקדניות ורקדנים - מחציתם לבושים בכחול ולבן ומחציתם בצבעי דגל\
      \ פנטחסן - סגול וזהב. מזווית העין ראיתי שמאחורי הרקדנים המחוללים ניצבו שומרים\
      \ עם רובים. ניסיתי להתעלם מהם ככל יכולתי.\n\nכשהרקדנים גמרו את הריקוד, מחאתי\
      \ כפיים בנימוס. איש נמרץ עם זקן וחליפה התקרב אלי ביד מושטת. \n\n\"ברוך הבא,\
      \ ברוך הבא! אני שר החקלאות, אלכסנדר פנטימוב.\" \n\nלחצתי את ידו בחמימות והודיתי\
      \ לו על המחווה המרגשת. נסענו במכוניתו העצומה אל משרדו המפואר, שם שוחחנו שעה\
      \ ארוכה. פנטימוב שלט בארבע עשרה שפות ואני בשבע עשרה, ולכן מצאנו לא מעט שפות\
      \ משותפות, תרתי משמע. \n\nפנטימוב סקר בפניי את כל בעיות החקלאות בפנטחסטן, שרובן\
      \ ככולן נבעו מחוסר במים. 90 אחוזים משטחה של פנטחסטן הם מדבר. קפוא בחורף וצחיח\
      \ בקיץ. 10 האחוזים הנותרים שימשו למגורים ולבנייני ממשלה מפוארים.\n\nסיפרתי לו\
      \ על היכולות של ישראל בתחום ההשקיה החסכונית במים, ועל המצאה חדשה וניסיונית שנקראת\
      \ \"השקייה בטיפטוף\". \n\nפנטימוב התרשם מאוד מהטכנולוגיה, אבל אז פניו קדרו.\
      \ \"בשביל כל ההמצאות האלה עדיין צריך מים,\" הוא אמר. \"אני צריך שיטה שתאפשר\
      \ לגדל ירקות בלי מים בכלל. אני בטוח שאתם יכולים לפתור את הבעיה הקטנה הזאת.\"\
      \ \n\nאז פתרנו, ומאז פנטחסטן ידועה לתהילה ביבולי הכרובים האדו, הפלפלים הכתו,\
      \ שדות השו שניחוחם נישא למרחוק, ואפילו ארטישוקים ירושל.\n\n\nמוקדש בחיבה ובהערכה\
      \ לזכרו\n\n"
    time: 11/5/2023 10:16:50
  - author: Ljos
    keyword: מים
    length: 254
    story: אף אחד לא זוכר איך הכל התחיל. יום אחד פשוט התחילה תחרות פנים משרדית על
      הידיים המצוחצחות ביותר ביציאה מהשירותים. בהתחלה הסטנדרט היה רק 'רחוץ היטב'.
      אח"כ זה התפתח ל'נקי ברמת ספוג וחומצה'. היום צוחקים על כל אחד שלא יוצא מהשירותים
      עם שלד מצוחצח בניחוח לימון.
    time: 11/5/2023 14:23:00
  - author: הילה בניוביץ'-הופמן
    keyword: מים
    length: 300
    story: "\nהיא לא הצליחה להבין למה המזגן מטפטף שוב. הטכנאי כבר תיקן אותו והבטיח\
      \ שהכל עובד כמו שצריך. בלילה היא שכבה ערה ועצבנית במיטה לצלילי טיף-טיף-טיף בלתי\
      \ פוסקים, שהדהדו בתוך הדלי למוד הסבל.\nובינתיים, למרות שהספרייה והקירות ניסו\
      \ בכל כוחם לעודד אותו, המזגן לא הצליח להפסיק לבכות. \n\n#סיפורנובמבר #מים #רגשות\n\
      \n"
    time: 11/5/2023 15:45:34
  - author: דיתה אוהב ציון
    keyword: רגשות
    length: 623
    story: "מאז שהוא נולד שמתי את הלב בצד. \nבעצם לא בצד כי עטפתי אותו בחומה כדי לא\
      \ להרגיש ייאוש, \nלא לחשוב יותר מידי. \nהעתיד נראה שחור לכן לא חשבתי עליו. \n\
      תמיד אמרתי לעצמי נעבור את היום, ומחר יהיה טוב יותר.\n אבל רק מחר לא מעבר לזה.\
      \ \nלא לחשוב על ימים קדימה, בעוד שבוע בעוד חודש העתיד לא נראה טוב. \nבעתיד לא\
      \ יהיה פתרון לבעיה, רק אולי שיפור קל למצב. \nעצמאות שלעולם לא תגיע. \nהיום אני\
      \ יודעת שזה היה מה שהחזיק אותי, \nאבל החומה סביב הלב עדיין קיימת והיא בטח פגעה\
      \ גם באחרים הקרובים לי, \nלא רק בי. \nרגשות שהתעלמתי מהם, כי לא היה להם מקום\
      \ בחיים שלי \nכי הייתי במלחמה על איכות החיים של הילד.\nוהיום? \nהרגשות כלואים\
      \ אבל מתחילה לבצבץ תחושת הכישלון.\n"
    time: 11/5/2023 18:18:13
  - author: Dotan Tsur
    keyword: מים
    length: 481
    story: '*עוד צעד ועוד שעל*

      השמש קפחה על ראשו ללא רחם.

      *עוד צעד ועוד שעל*

      מסביב הוא ראה רק גלי ענק של חול צהוב שסנוור אותו.

      *עוד צעד ועוד שעל*

      הגרון שלו היה יבש, והשפתיים סדוקות.

      *עוד צעד ועוד שעל*

      הוא כבר לא הצליח להחזיק את העיניים פקוחות, אז צעד בחשיכה הצבעונית שמאחורי עפעפיו.

      *עוד צעד ועוד שעל*

      אבל הוא ידע שאם הוא יעצור, אף אחד לא יציל אותו.

      *עוד צעד ועוד שעל*

      הוא כמעט נפל, אבל בשארית כוחותיו משך את עצמו להתייצב ולהמשיך.

      *רק עוד צעד אחד ועוד שעל אחד*

      כשאזלו כוכותיו, הוא נפל.

      *ספלאש*'
    time: 11/5/2023 21:40:20
  - author: תמיר בוכשטב
    keyword: מים
    length: 1135
    story: 'חוקר הארצות האבודות המפורסם עמד ליד קברניט הספינה.

      זה היה קברניט חדש, והם שטו בספינה חדשה.

      הספינה הקודמת שלו לא שרדה את החזרה מהיבשת האבודה של...

      הוא אפילו לא זכר איזו יבשת אבודה זו היתה. הוא גילה כל כך הרבה מהן במהלך הקריירה
      שלו, שזה פשוט נהיה בלתי אפשרי לזכור את כולן.

      "בכל מקרה," הוא אמר לקברניט, "אנחנו צריכים לעבור דרך המים הטריטוריאליים של אי
      הדינוזאורים האבוד, אז אתה צריך להזהר בשעות הקרובות.

      "אני חייב להודות שאני לא בטוח שאני מבין למה צריך להזהר. זה אי הדינוזאורים האבוד.
      אין עליו שום תרבות, נכון?"

      "יש כמה שבטים של אנשי מערות, אבל הם כרגע בשלב של לגלות את האש. לא הייתי קורא
      לזה תרבות."

      "אז ממה יש לנו להזהר? מים טריטוריאליים זאת מוסכמה של תרבויות מודרניות יחסית.
      וגם אז, ספינות אזרחיות לא אמורות להתקל בבעיות."

      "קפטן! אנחנו מותקפים!"

      הקברניט רץ לכיוון הגשר.

      "חשבתי שאין פה אנשים שיכולים להתקיף אותנו?"

      בדיוק באותו רגע, סלע גדול שנזרק מגובה רב פגע בספינה.

      זה היה הסלע הראשון במטח של מאות, ולספינה לא היה שום סיכוי.

      החוקר המפורסם מצא את עצמו, פעם נוספת, נאחז בקרש צף, נסחף לאן שהים רצה לקחת אותו.

      בטח תהיה שם איזה יבשת אבודה, או אי נסתר.

      "לעזאזל עם זה. מים פטריטוריאליים. לא טריטוריאליים. אני תמיד שוכח שה-פ'' לא שקטה
      בעברית."'
    time: 11/5/2023 22:19:14
  - author: LateTrain_
    keyword: מים
    length: 275
    story: 'הוא רצה כלב ואמא אמרה שילדים זה מספיק והיא לא צריכה עוד חיות.

      סבא לקח אותו הצידה והראה לו טיפת מים מתחת למיקרוסקופ. כמה הרבה יצורים מסתובבים
      שם. "אלו דובוני מים" סבא סיפר. "הם יכולים אפילו לשרוד בחלל! יום אחד אולי יגיעו
      לירח".

      והוא חשב על ההבטחה הזו כשהכניס את הקופסא לבראשית'
    time: 11/6/2023 6:26:17
  - author: 'איתי בבניק '
    keyword: שמיכה
    length: 348
    story: "#סיפורונובמבר\n#לזכר\n\n6.11.23 - שמיכה.\n\n   'לא קר לך, חמוד? אולי שאני\
      \ מכסה אותך?'\n'סבתא ביקהל'ה, אני לא רוצה יותר שמיכה אף פעם.'\n'אבל קר, יינגעל'ה.\
      \ אתה נהיה חולה. הבטחתי לאימא ששומר עליכם'.\n\n'לא רוצה! הנה, גם אילת וגם אני\
      \ עם מעילים, ונעליים. כמו שהראית לנו. ואנחנו יודעים איפה להתחבא פה.'\n'אבל מה\
      \ עם שמיכה?'\n'בשביל מה? היא רק מפריעה לברוח מהמפלצות.'"
    time: 11/6/2023 8:40:34
  - author: הילה בניוביץ'-הופמן
    keyword: שמיכה
    length: 243
    story: "\"מה זאת אומרת, השטיח חולה?\"\n\"הוא ביקש שאחליף אותו הערב.\"\n\"את יודעת\
      \ כמה זה חשוב?? הלילה הזה קריטי!\"\n\"אני יודעת,\" משכה השמיכה בכתפיה המרופדות,\
      \ \"אבל זה מה יש.\"\nאלאדין הניד בראשו בחוסר אמון. \n\"טוב, אם אין ברירה. קדימה,\
      \ בואי נעוף למרפסת של הנסיכה.\""
    time: 11/6/2023 11:51:57
  - author: מיקי טבקה
    keyword: שמיכה
    length: 220
    story: 'משה! יש מישהו בחדר! הוא מסתכל עלינו ... ומפצח גרעינים?

      כן, זה השוטר שהזמנתי.

      מה?!

      גבירתי, אם תתני לי. בעלך התלונן על גניבה והתעללות. באתי לראות במו עיני את העבירה.

      מה?!

      כן, הוא אומר שכבר שנים את גונבת לו את השמיכה בלילה.'
    time: 11/6/2023 12:33:26
  - author: תמיר בוכשטב
    keyword: שמיכה
    length: 1125
    story: 'לאחר שסיימו עוד משימה מפרכת בשממות האורקים, שימי הקוסם ודודו הלוחם מאוד
      מאוד שמחו לחזור לעיר הגדולה ולישון בפונדק שיש בו מיטות אמיתיות.

      "תגיד, שימי, יש לך איזה קסם נגד פרעושים? זה פונדק די מעפאן, ואני לא סומך על
      המיטות שלהם."

      "יש לי משהו יותר טוב מקסם," ענה הקוסם, ושלף שמיכה מהתרמיל שלו. "הנה. יש לי שתיים
      מהן."

      "זאת שמיכה," אמר דודו בספקנות. "אני מניח שאין פרעושים על השמיכה שלך, אבל זה
      לא פותר את הבעיה של המזרן."

      "זאת לא סתם שמיכה," ענה שימי, וגירד את השמיכה מאחורי האוזן.

      "למה יש לשמיכה שלך אוזניים? לא, עזוב. למה יש לשמיכה שלך שיניים?"

      "הכנתי אותה מחקיין."

      "חקיין? האלה שמתחזים לתיבות אוצר ואז אוכלים אותך כשאתה בא לפתוח אותה?"

      "בדיוק!"

      "ואתה רוצה שאני אתכסה בה?"

      "זה בטוח לגמרי! הכלאתי אותה עם טנרק גדול-אוזן. היא אוכלת רק חרקים."

      "שימי. אתה לקחת חקיין, הכלאת אותו עם חיה שמעולם אפילו לא שמעתי עליה..."

      "טנרק גדול-אוזן."

      "טנרק גדול-אוזן, מה שזה לא יהיה."

      "זה קרוב משפחה של חדפים. הוא נראה קצת כמו חדף, אבל עם קוצים."

      "שיהיה. הכלאת את החקיין עם הטנרק הזה, ועשית ממנו שמיכה?"

      "כן."

      "ואתה מתכסה בשמיכה הזאת?"

      "כן! זה נהדר! הוא אוכל את כל החרקים שמתקרבים אלי, והוא גם מחמם בלילה!"

      "אתה לא שפוי, שימי. טוב. תביא את השמיכה."'
    time: 11/6/2023 14:21:48
  - author: דולורס דארק
    keyword: שמיכה
    length: 258
    story: "מחשבות קשות מקלפות ממני אינטלקט וערכים. אני רוצה להינגע.\nהוא הולך ונסגר.\
      \ נכנס מתחת לשמיכה. \nאני נכנסת אחריו ושולחת יד. הוא מסתובב אלי עם הגב. אני\
      \ אוספת אותה חזרה, מרימה את השמיכה ומביטה בגוף שלי. רואים את השנים. הציצים שלי\
      \ עדיין יפים. אף אחד לא יגע בכם היום."
    time: 11/6/2023 14:50:56
  - author: אריה
    keyword: זמן
    length: 714
    story: "1.\n\"הזמן נגמר!\" הכריז הקול \nנשמעה אנחה וכל היושבים באולם הניחו את\
      \ העטים. חוץ מאחד. בחור שדווקא עשה עלי רושם נחמד בימים האחרונים, הוא המשיך לכתוב\
      \ בטירוף, ממלמל לעצמו חרישית ומזיע ללא הפסקה \nשני הגברים בחליפות הלבנות שעמדו\
      \ ללא תזוזה במשך שלושת השעות האחרונות בצידי האולם התקדמו בשקט מוחלט והתחילו\
      \ לאסוף את הטפסים. \nכשהגיעו אליו, הוציא אחד מהם מצית כסוף מהכיס, ובעודו כותב\
      \ הצית את הטופס. \n\"לא לא לא לאאא\" \n\"אתם לא יכולים לעשות את זה!\"\nהבחור\
      \ לא יכל לעמוד בזה יותר. הלחץ של הימים האחרונים הכריע אותו והוא התפרק ופרץ בבכי\n\
      תוך התעלמות מוחלטת המשיכו הגברים בחליפות לאסוף את הטפסים משאר היושבים. \n\"\
      משוחררים\" נשמע שוב הקול, \"התייצבות בשעה 16:00 באולם 3\". \nעזבנו את האולם\
      \ במהירות.\nזאת היתה הפעם האחרונה שראיתי את הבחור ההוא. "
    time: 11/6/2023 21:33:03
  - author: Dotan Tsur
    keyword: שמיכה
    length: 773
    story: '"אבא, למה יש לנו חלון על התקרה?" היא שאלה בעודה בוהה מעלה מרצפת הסלון,
      "כל מה שרואים דרכו זה עננים אפורים ולפעמים גשם או שלג."

      "את יודעת?" הוא נשכב לצידה, "אמא שלי לימדה אותי שלילות בלי עננים קרים יותר,
      כי העננים הם כמו שמיכה ששומרת על החום של כדור הארץ."

      "יותר קר מזה?" היא הצטמררה, "אני לא יכולה לדמיין את זה אפילו!"

      הוא חיבק אותה.

      "כשאין עננים ביום, השמש מחממת אותנו, ואז אם יש עננים בלילה, נעים יותר."

      אבל אבא," היא התפתלה מאחיזתו והתרוממה להשען על מרפק אחד. "לא ענית על השאלה שלי!"

      הוא חייך אליה.

      "יום אחד תוכלי לשכב פה, להסתכל מהחלון שעל התקרה, ולראות שמיים זרועי כוכבים."

      מה זה כוכבים היא שאלה

      כוכבים הם המוני שמשות רחוקות מאוד שביום לא רואים, אבל בלילה נראות כמו נקודות
      אור שממלאות את השמיים השחורים, ויום אחד את תראי אותם," הוא נאנח "אנחנו נפתור
      את זה, אני מבטיח."'
    time: 11/7/2023 0:35:45
  - author: LateTrain_
    keyword: שמיכה
    length: 252
    story: "מתחת לשמיכה, הצוות מתארגן. אני בודק שהבובות מאורגנות להמשך, הפנס מאיר\
      \ על הספרים והמפות.\n כולכם מוכנים? אני שואל\nזמינים לרשותך המפקד! עונה דובי-דב\n\
      בדיקה חוזרת. ציוד. פנס. נשנוש. דובי-דב. פילה.\nמוכנים לדרך.\nנשימה עמוקה, ואני\
      \ פותח את הספר, אל עבר הלא נודע"
    time: 11/7/2023 8:53:19
  - author: מיקי טבקה
    keyword: שוקולד
    length: 128
    story: 'נהנתי מאוד הערב.

      גם אני.

      אתה רוצה לעלות לכוס קפה?

      ברור! אבל לפני שאני עולה, יש לי שאלה קריטית להמשך.

      והיא?

      נוטלה או שוקולד השחר?'
    time: 11/7/2023 10:01:55
  - author: תמיר בוכשטב
    keyword: שוקולד
    length: 468
    story: 'יום אחרי, הם קבעו מראש להפגש וללכת לבקר אדון שוקו אחר ביחד.

      שלושה אדונים שוקולדים, על הבוקר.

      בית כחול, דלת צהובה.

      גלין גלין, גלין בפעמון.

      הדלת נפתחה, אבל רק עד כדי חריץ.

      "בוקר טוב אדון שוקו."

      "אה... בוקר מצויין, אדון שוקו."

      "מה נעשה?"

      "תשמעו, אני... אני קצת עסוק היום."

      "מה?"

      "לא הגעתם אלי אתמול, אז יצאתי לטייל לבד. ו... פגשתי מישהי."

      "פגשת מישהי?"

      "כן. וקבענו ללכת לטייל ביחד היום. בעצם, הנה היא מגיעה עכשיו."

      "בוקר טוב, אדון שוקו!"

      "בוקר טוב, גברת בננה!"

      "מה נעשה?"'
    time: 11/7/2023 12:12:00
  - author: הילה בניוביץ'-הופמן
    keyword: שוקולד
    length: 258
    story: '"אני מבין שאדוני מעוניין במשרה?"

      "כן, יש לי ניסיון רב בפס הייצור."

      "למה בעצם עזבת את מקום העבודה הקודם? תנאים גרועים?"

      "לא, להפך. היו מגורים בחינם ואוכל בשפע, יחס מעולה..."

      "אז מה בכל זאת?"

      "השירה," השיב מר אומפה-לומפה בעצב, "לא יכולתי יותר לסבול את השירה." '
    time: 11/7/2023 18:16:38
  - author: אינפימום לוי
    keyword: מים
    length: 720
    story: "הוא התחיל לשתות מים. כלומר, רק מים. יותר נכון לומר שהוא הפסיק לשתות כל\
      \ משקה אחר. לא מיץ תפוזים, לא קפה בבוקר וגם לא יין בארוחות ערב. רק מים. בהתחלה\
      \ זה היה קשה, אבל עם הזמן הוא באמת התחיל להרגיש יותר טוב, להוריד משקל, וזה הקל\
      \ עליו להמשיך. אחרי זמן לא רב, הוא כבר לא התאווה לשתות שום דבר אחר. רק המחשבה\
      \ על מיץ תפוזים העבירה בו בחילה. הוא הסתכל בהתנשאות על אנשים שקנו להם קולה או\
      \ הכינו לעצמם תה. \nהאם אפשר לקחת את זה הלאה, הוא חשב, האם אפשר להתנתק מכל מותרות\
      \ העולם? אם התנזרות ממשקאות לא בריאים היא פשוטה כל כך, האם אפשר להתנזר גם ממאכלים\
      \ לא בריאים באותה קלות? ומה לגבי תרבות לא בריאה? מעשים לא בריאים? הרגלים לא\
      \ בריאים?\nלא, הוא אמר לעצמו, זה בלתי אפשרי. הוא הזמין לעצמו פיצה, והתיישב לראות\
      \ את פרק סיום העונה של האח הגדול.\n"
    time: 11/7/2023 21:39:20
  - author: אינפימום לוי
    keyword: שמיכה
    length: 617
    story: "נו, ברור איפה היא מתחבאת. היא הרי מתחת לשמיכה. בכל פעם שהיא באה אליך בחיוך\
      \ קטן והתלהבות גדולה ואומרת לך \"אבא, מחבואים\", היא רצה ומתחבאת באותו מקום.\
      \ עוד לא הבינה בדיוק איך המשחק עובד. ואתה כבר ספרת עד עשר בקול, ועשית צעדים\
      \ כבדים ומרעישים בכל החדרים, והבעת שאט נפש מכך שלא מצאת אותה, והנה, הגעת לחדר\
      \ השינה שלך. ובאמת יש בליטה מצחקקת מתחת לשמיכה. \n\"המממ… איפה היא יכולה להיות?\"\
      , אתה שואל את עצמך בקול ומתקרב אל המיטה. אבל היא יוצאת מהארון, \"בו!\", היא\
      \ עושה לך, ואתה נבהל, ואז מפחד. מתחת לשמיכה עדיין ישנה בליטה מצחקקת. אתה רוצה\
      \ להרים אותה, אבל אתה לא יודע מה תמצא שם. אתה לוקח אותה על הידיים, ויוצא מהבית.\
      \ שאמא תטפל בזה.\n"
    time: 11/7/2023 21:48:24
  - author: אינפימום לוי
    keyword: שוקולד
    length: 395
    story: "הרגע הזה שבו אתה שם את קוביית השוקולד על הלשון, ונותן לטעם להתבסס בתוך\
      \ הפה, ולהציף את החושים שלך הוא רגע מאושר. ברגע הזה, אתה שוכח מהכל - כאבים,\
      \ משימות, לחצים. לרגע אחד אין יותר צרות, אין יותר בעיות - אתה כולך מתבוסס בטעמו\
      \ העמוק, העשיר, המלטף של השוקולד. \nאבל רגעים, דרכם כדרך החיים עצמם, לעבור והשאיר\
      \ מאחוריהם שובל דקיק של זיכרון רפה. והשוקולד משאיר אחריו גם צרה נוספת - השתוקקות\
      \ לקובייה הבאה.\n"
    time: 11/7/2023 22:22:24
  - author: Dotan Tsur
    keyword: שוקולד
    length: 546
    story: '"אתה כמו שוקולד!"

      הוא הרים את הראש מהספר ובהה בה לרגע. "מה? כי אני חום?"

      היא השליכה לכיוונו את אחת מכריות הספה, "מאוד מצחיק!"

      הוא סגר את הספר, "אה, כי אני נמס כשחם מדי?"

      היא חיבקה את הכרית שנותרה לידה, "לא נו..."

      הוא הזדקף, כאילו מצא פיתרון "רגע, בגלל הפרה? קראת לי שמן?"

      היא נתנה לו מכה על הברך, "אוף איתך!"

      הוא הניח את הספר על שולחן הסלון, "אני יודע! כי-"

      "אוי, סתום כבר" היא אמרה וחיבקה אותו, והוא כמו ברפלקס חיבק אותה בחזרה.

      אחרי כמה שניות היא נאנחה, והגוף שלה הפך רפוי יותר, עד שזה הרגיש כאילו היא שקעה
      לתוכו.


      הוא הבין.

      והיא ידעה שהוא הבין.'
    time: 11/8/2023 0:09:46
  - author: מיקי טבקה
    keyword: עליה
    length: 229
    story: 'ישבתי על המזרן והתנשפתי.

      נו? הצלחת לעלות את המסלול?

      כן, פעם ראשונה שאני עושה v6!

      מברוק! איך היה?

      קשה מאוד, לקחת לי בערך עשרים נסיונות, ונתקע לי שבב עץ באצבע.

      אז... עליה וקוץ בה?

      לא העליה הנכונה. אתה ממש חייב לעבוד על הבדיחות שלך.'
    time: 11/8/2023 14:46:28
  - author: תמיר בוכשטב
    keyword: עליה
    length: 509
    story: 'זה לקח ארבעים שנה, דוקטורט בפיסיקה, והרבה יותר מדי מענקי מחקר מפוקפקים,
      אבל בסוף הוא היה מוכן.

      הוא נכנס למכונת הזמן שלקח לו שלושים שנה להמציא.

      הוא חזר אחורה כמעט מאה שנה, לזמן שבו סבא שלו היה ילד.

      הוא התמקם בין הבית של סבא שלו לבית הספר.

      הוא הפעיל את מחולל מזג האוויר שלקח לו עשר שנים לבנות וכיוון אותו על "שלג".

      הוא הפעיל את מחולל הכבידה שהוא ביקש מהפרופסור לידו, "רק בשביל לבדוק את ההשפעות
      של שינוי הכבידה על מכונת הזמן!"

      "הנה, סבא. בדיוק כמו שסיפרת לי. היום אתה הולך לבית הספר בשלג ובעלייה. בשני הכיוונים."'
    time: 11/8/2023 19:25:00
  - author: Bezalel
    keyword: שמיכה
    length: 266
    story: 'כל הכלים מארוחת הערב נשטפו והונחו לייבוש, השולחן נוגב, ואפילו כריכים לארוחת
      צהריים של מחר מוכנים.


      מבט לכיוון החדר, הדלת כמעט סגורה אבל דולק עדיין אור חלש. מציץ פנימה, הילדה קוראת
      במיטה.


      "דסי, למה את לא ישנה עדיין?"


      "אני לא מצליחה להירדם בלי שאבא יבוא לכסות אותי"

      '
    time: 11/8/2023 20:28:12
  - author: Bezalel
    keyword: שוקולד
    length: 581
    story: 'בקצה העיר, סמוך לכביש המהיר, עומד כבר שנים רבות המפעל. מבנה עצום, ריבועי,
      חסר חלונות, ומוקף גדר. איש לא נראה נכנס או יוצא מהמפעל, אבל הריח המשכר שממלא
      את האוויר סביבו משך את הילדים כמו את המבוגרים לעמוד צמוד לגדר ולהסניף.

      מבט זהיר מסביב, קפיצה מעל הגדר, ומשיכה למעלה של התריס ברציף המטען. הוא בפנים.


      ריח השוקולדה היכה בו בעוצמה וראשו הסתחרר, אך כעבור כמה רגעים ונשימות עמוקות
      דרכי הנשימה שלו הסתגלו לריח ועיניו לחשיכה.

      החלל היה ריק לחלוטין, חוץ מתיבה בגודל של קופסת נעליים שהייתה מונחת על הרצפה
      במרכז, וכל כמה רגעים שיחררה עננה בטעם שוקולד תוך כדי שהיא משמיעה קולות זימזום
      מספקים.'
    time: 11/8/2023 20:29:01
  - author: Ljos
    keyword: עליה
    length: 232
    story: '- בעצם לחיצה על הלחצן ''אני מאשר'' הינך מאשר כי הבנת את התקנון והינך מסכים
      להעלות את שמך ודיוקנך למאגר החברה ונוכל לעשות בו שימוש כרצוננו למטרות שנבחר
      בהמשך.

      - אבל אם אני לא רוצה להסכים לסעיף הזה?

      - אתה לא בדיוק תחשב ''חלל ישראלי'' טוב.'
    time: 11/8/2023 21:56:26
  - author: ד. אוזוולד
    keyword: עליה
    length: 92
    story: 'ועברה דקה, עוד דקה, עוד דקה.

      עד אשר.. ראה חוזה את חברו עולה מן התהום. חואן לקח שיעורי טיפוס.'
    time: 11/8/2023 22:33:39
  - author: LateTrain_
    keyword: שוקולד
    length: 262
    story: "‏זה היה נראה כמו משולש של טובלרון. קטן ויפה. רק לבן. אפילו קצת מחוספס,\
      \ כאילו יש שם שקדים. תהיתי אם זה אכיל.  בא לי שוקולד. טובלרון. אבל לבן ?  יש\
      \ דבר כזה?\nאחי הקטן הגיע להסתכל. מה זה? \nשוקולד. עניתי. רוצה?\nאז הוא אכל.\n\
      ועד היום כולם זוכרים לי שגרמתי לו לאכול סבון"
    time: 11/8/2023 22:52:42
  - author: Dotan Tsur
    keyword: עליה
    length: 754
    story: 'זה היה יום אביב חם, וטיילנו עם יוסי, המחנך שלנו, בגלבוע.

      באחת העצירות הוא ליטף את זקנו העבות ושאל "מה לדעתכם יש יותר, עליות או ירידות?"

      ילדים שונים זרקו תשובות שונות ואני חשבתי על זה לרגע ואמרתי "אותו הדבר".

      יוסי צעק "בדיוק!" והסביר שכל עלייה היא ירידה, ולהפך, תלוי מאיפה מסתכלים.

      במוחי ההיגיון היה שאם היה יותר מאחד הצדדים, דברים לא היו מתאזנים בעולם. זה לא
      מושלם, אבל סביר בהתחשב בעובדה שהייתי בכיתה ב''.


      אם הייתי אדם רוחני, הייתי משקר לכם שמוסר ההשכל פה הוא שעל כל סיטואציה בחיים
      אפשר להסתכל מכל כיוון ולמצוא את הצד החיובי, או שבסופו של דבר, דברים מתאזנים
      - כמו שהמורה והילד אמרו.

      אבל אני יודע שאתם לא תמימים, ואתם יודעים שהעולם לא עובד ככה.


      בכל זאת, אפשר תמיד לחפש ולמצוא עליות, ולפעמים אפילו למצוא מישהו שיתן לנו יד
      ויעזור לנו למשוך את עצמינו מעלה.'
    time: 11/8/2023 22:57:54
  - author: LateTrain_
    keyword: עליה
    length: 280
    story: 'אני הרוח של עליית הגג/לא מציקה ולא מפחידה/רוח כזו, של התקופה שהיתה/רק
      אני וספרי הילדים/רק אני והצעצועים הנשכחים/עם הדובי, שפעם ליווה לכל מקום/עם הבובה
      שרקדה כל היום/אני פה עם אלבומי התמונות/ועם כל הזכרונות/

      הרוח של עליית הגג, של הדברים הישנים/איפה שאתם עדיין מחייכים

      #סיפורונובמבר'
    time: 11/8/2023 23:28:18
  - author: הילה בניוביץ'-הופמן
    keyword: עליה
    length: 215
    story: "למעלה, למטה. למעלה, למטה. למעלה, למטה. \nהיא צפתה בבית החזה שלה עולה ויורד,\
      \ וחשבה על כך שיש ימים שבהם כל מה שאפשר לעשות זה להמשיך לנשום. \nרק שבית החזה\
      \ לא ישכח את העלייה הבאה. למעלה, למטה. למעלה, למטה. למעלה -  -  -  "
    time: 11/9/2023 1:05:29
  - author: מיקי טבקה
    keyword: פרח
    length: 263
    story: 'פרח? אתה חושב שפרח יפצה על זה שאחרי לילה מדהים אתה נעלם לשבוע בלי לומר
      שלום?

      סליחה. חיפשתי איזה פרח אומר: היה לי מדהים ואני רוצה להמשיך להיפגש.

      ו-...?

      מצאתי רק אחד, ליד הפסגה של הר קוק בניו זילנד.

      ושם היית כל הזמן הזה?

      בעיקר במטוסים ושדות תעופה, אבל כן. איך הפרח?'
    time: 11/9/2023 8:36:27
  - author: תמיר בוכשטב
    keyword: פרח
    length: 546
    story: '-בוקר טוב, ברוך הבא למיתשלה שלנו!

      -אה... שלום.

      -איך אני יכולה לעזור לך היום?

      -אמ. אני, אה... אני צריך את פרח השרך.

      -אני מצטערת, אבל אין לנו פרח שרך.

      -את יודעת מתי יהיה?

      -לא יהיה. אני מצטערת, אבל אנחנו לא מוכרים אותו פה.

      -מה? למה לא?

      -כי ישנו לנו את הסיווג, ולא נוכל למכור יותר לבני שבע עשרה ומטה.

      -אבל יש לך פה צמחים אוכלי אדם על המדף, איפה שכל אחד יכול להתקרב אליהם בטעות!

      -אתה צודק. אבל פרח השרך ידוע בזה שהוא מגביר פוריות. אז הועדה לא מאשרת אותו.

      -זה די מטומטם.

      -אני מצטערת. אפשר אולי לעניין אותך במשהו אחר? יש לנו מבצע על דלעות ערפדיות החודש!'
    time: 11/9/2023 14:43:58
  - author: הילה בניוביץ'-הופמן
    keyword: פרח
    length: 237
    story: העבודה בחדר המתים לא הייתה קלה או נעימה, אבל לפחות ליווה אותו מצעד הפזמונים
      של שנת 1991 שהתנגן ברדיו. הוא נהנה במיוחד ממבטי הזעזוע ששלחו אליו הקולגות כאשר
      הוא שר בקולי קולות "פרח שלי הו פרח, למה ליבך כמו קרח?" בזמן שאחסן את הגופות במקרר.
    time: 11/9/2023 21:30:25
  - author: Dotan Tsur
    keyword: פרח
    length: 682
    story: '"קדימה, אני רוצה רעיונות" מספר אחד צעד הלוך ושוב בחדר, "למה הם נותנים
      אחד לשני אורגניזמים גוססים, ולמה הצד המקבל נראה מרוצה?"

      "אממ... אולי הם לא באמת מרוצים" ניסה מספר שתיים, "אולי זה איום, והצד המקבל מנסה
      לפייס את הנותן."

      "מעניין" מספר אחד ליטף את סנטרו הימני, "עוד רעיונות?"

      "אולי זו מטאפורה" מספר ארבע ניסה "משהו לגבי הקיום הקצר שלהם והרצון להספיק לחוות
      דברים לפני שהוא נגמר."

      "בהחלט יכול להיות" מספר אחד עצר ונעץ עיניו בעוזר השלישי שלו "מה איתך, מספר שלוש?
      אין לך משהו להציע?"

      "אהה... אממ..." מספר שלוש העביר את אחד האורגניזמים האלו מיד ליד ליד והסתכל עליו
      מכיוונים שונים "אולי הם חושבים שזה יפה?"

      "זה הרעיון הכי מטופש ששמעתי ממך" מספר אחד התחיל להצהיב מרוב זעם "צא מהמשרד שלי!"'
    time: 11/10/2023 2:33:32
  - author: מיקי טבקה
    keyword: שפה
    length: 231
    story: 'שלום, שבי בבקשה.

      תודה.

      אז... אלה לוין. דוקטור לבלשנות חישובית עם התמחות בתרגום.

      זות עני!

      ספרי לנו על ההצעה שלך.

      אני רוצה לפתח מערכת שתתרגם מגברית לנשית ומנשית לגברית.

      ... אנחנו לא מבינים, גברית זה לא שפה.

      זאת הבעיה, כולכם גברים פה.'
    time: 11/10/2023 10:07:14
  - author: שירה האוזי
    keyword: שפה
    length: 1021
    story: "10 נובמבר 2023\nשפה בימים של מלחמה\n\"מהזה, מאיפה המבטא שלך?\" שאל אותי\
      \ איזה בחור חתיך, כשחיכיתי בתור במקום שנקרא \"הכריך\"\n\"תנחש...\" עניתי במבט\
      \ סבלני ומסביר פנים, \"את מדברת צרפתית? אולי גרמנית?\" תהה ואני עניתי- \"לא\
      \ ולא, עברית!\"\n\"עברית!\" היה אפשר לראות איך את פרצופו מעט מעקם, אולי אפילו\
      \ קצת מתאכזב, \nתוהה לעצמו \"איך אחת כמוך, שנראת אירופאית, בכלל מישראל\", נראה\
      \ כי את העם שלי- לא בדיוק אוהב. \nאבל אני, אני כבר רגילה לשלל תגובות שעל הרצף.\
      \ החל מהערכה, הוקרה, וגם, כמובן - טענות ללא הרף, \nבתור דיילת אויר, שכל הזמן\
      \ מנסה להסביר, להנציח, לפעמים גם קצת להתנצל, לקבל לגיטימציה על היותי ישראלית-\n\
      היום יותר מתמיד, אני גאה לדבר עברית. \nהיום אין לי שום סיבה או צורך לשכנע אחרים\
      \ בסיפור עמי,\nישראל- היא הבית שלי. \nהמקום הקטנטן והמופלא על המפה,\nמקום של\
      \ היסטוריה עשירה,\nעכשיו – נמצא במלחמה. \nהבית שלי עובר שבר, אובדן אמון וטלטלה\
      \ קשה\nולכן, כה חשוב שנשמור על השפה. \nשנדבר מילים טובות ונתפלל\nשנחזק את יקירינו\
      \ ואותם נהלל\nשנשמור על סבלנות, כבוד ואהבה\nשנקום בבוקר ונגיד על כך תודה\nתודה\
      \ שאנחנו עוד כאן, ולנצח גם נישאר\nכי אין לנו, אין לנו מקום אחר. \n"
    time: 11/10/2023 16:53:38
  - author: תמיר בוכשטב
    keyword: שפה
    length: 308
    story: 'האתגר הכי גדול בחייו של דוקטור דוליטל היה הברווזן.

      לא משנה מה הוא ניסה, הם פשוט לא הצליחו להבין זה את זה.

      לקח לו חודש של לימודים אינטנסיביים עם ארנבת, שהיתה צאצאית של מהגרים, לפני שהוא
      הצליח להבין מה הפריע לברווזן, ולטפל בו.

      מסתבר, שלדבר בשפת החיות זה לא תמיד מספיק.

      לפעמים צריך לדעת לדבר אותה במבטא אוסטרלי.'
    time: 11/10/2023 20:02:48
  - author: אינפימום לוי
    keyword: עליה
    length: 551
    story: 'הכל היה מוכן לקראת העלייה שלו לתורה. הוא כבר הכין טקסט היתולי שמבוסס על
      ההפטרה שלו, ותכנן לשיר אותה בבית הכנסת מול כולם, במקום את ההפטרה המקורית. גם
      אח שלו מעורב - הוא אמור לעשות קולות של פלוצים במקומות שסוכמו מראש. הם אפילו
      התאמנו על זה כמה פעמים, כדי שלא תהיה פאשלה. אף אחד אחר לא ידע מזה, זה היה הסוד
      שלהם, והדרך שלהם אל התהילה. כולם ידברו על זה בבית הספר במשך שנים, הם יהיו אגדה.

      אבל באותה השבת הם דווקא לא הלכו לבית הכנסת, אלא לבית החולים, ומשם ללוויה של
      אחיו. בשבעה הדוד שלו ביקש ממנו שישיר את ההפטרה, אבל הוא לא רצה. הוא עלה לחדר
      ונעל את הדלת.

      '
    time: 11/11/2023 0:04:44
  - author: אינפימום לוי
    keyword: פרח
    length: 1091
    story: "בדרך חזרה הביתה מבית הספר אתה מסתכל על נורית, ממרחק בטוח של כמה עשרות\
      \ מטרים. היא הולכת עם יערה ועם רותם, הילקוט שלה מונח על מותניה, והן משוחחות\
      \ ביניהן וצוחקות, כל כך קלילות וחסרות דאגה. נורית מחייכת, והאושר שמוקרן ממנו\
      \ מאיר כל הדרך עד אליך. אין באותו הרגע דבר מדהים יותר בכל העולם מאשר החיוך הזה\
      \ שלה. \n\nמשהו צד את עיניך. פרח יפהפה קטן וכחול בעל עלי כותרת דקים ארוכים ומשוננים.\
      \ אתה בודק בגוגל, ורואה שהוא הפרח של צמח האנדיב. מדהים שיש בעולם הזה צמחים שהם\
      \ גם יפים וגם מועילים, ובאותו הזמן יש כל כך הרבה צמחים שהם אף אחד מהדברים האלה.\
      \ \n\nאתה מרים את הראש שלך. אתה רואה את יערה ואת רותם, אבל נורית לא איתן. איפה\
      \ היא? היא אמורה לפנות רק עוד שני רחובות. אתה מסתכל עוד קצת מסביב ורואה אותה\
      \ קרובה, היא נעצרה באמצע הדרך, ועכשיו היא מסתכלת עליך, ומנופפת בידה. אתה מסתכל\
      \ מאחוריך, אבל אין אף אחד. לך היא מנופפת. היא רצה אליך, ואתה עומד המום, מחכה\
      \ שהיא תגיע. היא מגיעה. היא מכניסה יד אל הילקוט שלה ומוציאה ממנו משהו. זה סכין.\
      \ הסכין ננעצת בבטן שלך. היא מוציאה עוד משהו מהתיק. מטפחת. היא מנגבת את הסכין\
      \ ומחזירה אותו לילקוט, וחוזרת ללכת עם יערה ועם רותם. אתה שוכב על הרצפה. דם נוזל\
      \ מהפצע שהיא פערה אצלך בלב.\n"
    time: 11/11/2023 0:31:00
  - author: Dotan Tsur
    keyword: שפה
    length: 1353
    story: '"לפי מה שאני רואה כאן, למין הזה היו ריאות מאוד מפותחות" הילה רכנה מעל
      ערימה של תמונות ושרטוטים מהאתר בזטא-11235.

      "רגע, הצלחת לפענח משהו?" טלי שאלה בפליאה, "אני שוקדת על הטקסטים האלו כבר שבועות
      וכלום."

      "או שאולי היו להם שרירי פנים גמישים במיוחד," הילה המשיכה, כאילו לא שמעה את שאלתה
      של טלי, "זה כמובן בהנחה שהשפה הכתובה והמדוברת שלהם זהה."

      "על מה את מדברת?" טלי נכנסה לשדה הראייה של הילה. מההיכרות שלה, זאת הייתה הדרך
      היחידה להוציא אותה מה''איזור'' שלה.

      "אה, סליחה," הילה פרסה את אחד הדפים על השולחן, כדי שטלי תוכל לראות, "מה את רואה
      כאן?"

      "יש את האות הזאת שנראית כמו Y הפוכה," טלי הצביעה על אחת האותיות על הנייר "שחוזרת
      על עצמה הכי הרבה, אז כנראה שהיא סוג של אות אהו"י או משהו בסגנון, אבל את זה כבר
      ידעתי אז-"

      "לא זה," הילה קטעה אותה "מה לגבי הרווחים?"

      "אילו רווחים?" טלי נראתה מבולבלת, ובצדק.

      "בדיוק!"

      "מה?"

      "יש פה מספיק אותיות לפסקה ממוצעת בעברית" הילה המשיכה, "אבל רק שלושה רווחים,
      אז או שהיו להם ריאות גדולות מספיק בשביל לבטא את המילים הארוכות האלו בלי הפסקה,"

      בשלב הזה טלי יכלה רק להנהן.

      "או שהיו להם שרירי פנים גמישים, שאיפשרו להם לדבר במהירות גבוהה במיוחד, או שיש
      להם שפה כתובה ושפה נפרדת לדיבור." הילה חייכה חיוך מרוצה.

      "זה מהמם" טלי אמרה אחרי רגע של שתיקה "אבל איך זה עוזר לנו לפצח את הטקסט הזה?"

      "זה לא," ענתה הילה בנימה מבודחת וחזרה לבהות בתמונות ובדפים, "אבל אולי כשנתחיל
      להבין משהו מהאותיות, זה יעזור לנו להבין מי הם היו ועל מה היה להם לדבר."'
    time: 11/11/2023 0:49:57
  - author: הילה בניוביץ'-הופמן
    keyword: שפה
    length: 261
    story: 'הוא לא דיבר הרבה, אבל תמיד אמר את הדברים הנכונים. פעם אמר אותם בליטוף,
      פעם בחביתה מקושקשת, פעם בקשירת שרוך הנעל שלה, שהתרופף וכמעט והכשיל אותה בצעדיה.
      עכשיו, כשהדממה חנקה אותה, היא ראתה שהוא מתקרב לכיוונה עם כוס תה. הנוזל המהביל
      דיבר אליה במילים צלולות כבדולח. '
    time: 11/11/2023 1:47:43
  - author: מיקי טבקה
    keyword: פרווה
    length: 114
    story: 'מה קנית?

      שוקלוד פַּרְוָה.

      אתה מתכוון פַּרְוֶה.

      לא פַּרְוָה, תראי איזה נעימה. ואם מלטפים אותו הוא מגרגר. רוצה ביס?

      '
    time: 11/11/2023 8:23:09
  - author: הילה בניוביץ'-הופמן
    keyword: פרווה
    length: 194
    story: "\"מה יש לארוחת ערב?\" \n\"יש קציצות עם פרווה, אורז עם פרווה, סלט עם פרווה\
      \ ונשאר קצת מרק עם פרווה\" \n\"יש משהו בלי פרווה למעלה?\" \n\"יש פרווה בלי פרווה\
      \ למעלה\" \n\"הארנבון מחליף לפרוות חורף?\" \n\"איך ניחשת?\" "
    time: 11/11/2023 19:12:29
  - author: מיקי טבקה
    keyword: פתיח
    length: 213
    story: 'את מוכנה להרצאה שלך הערב על שימושים מעשיים לקפיצה בזמן?

      כן, אני רק מסיימת לכתוב את הפתיח.

      אחלה, היית תקועה עליו הרבה זמן.

      כן, בסוף קפצתי בזמן לתחילת ההרצאה לראות באיזה פתיח אשתמש.

      רעיון טוב! ומה הפתיח?

      השיחה הזאת.'
    time: 11/12/2023 10:42:58
  - author: אינפימום לוי
    keyword: שפה
    length: 984
    story: "\"אתה מצליח להבין איזו שפה הם מדברים?\", שאלתי את רון. היה לו כישרון מיוחד\
      \ לשפות. רון כיווץ מעט את עיניו, כנראה כדי להראות לי שהוא מתאמץ לשמוע, ומהר\
      \ מאוד אמר \"לא, אין לי מושג\". \n\nמדובר בשלושה בחורים משונים למראה, שנכנסו\
      \ לבסיס בבוקר ונפגשו עם המפקד, ועכשיו ישבו בשולחן לידנו בחדר האוכל. לנו לא סיפרו\
      \ עליהם שום דבר, חוץ מזה שיש היום ביקור של אורחים חשובים. קורה שמגיעים לבסיס\
      \ אורחים מצבאות זרים, אבל האנשים האלה לא לבשו מדים, והשפה שבה דיברו לא נשמעה\
      \ דומה לשום דבר ששמעתי בעבר.\n\n אחד מהם היה גבוה ובלונדיני עם עיניים קטנות\
      \ ופה גדול בעל שפתיים דקות. הייתי מנחש שמדובר בבחור ממוצא סקנדינבי, אלמלא שני\
      \ האנשים שהיו איתו, שהיו נמוכי קומה ובעלי עור כהה ושיער כהה. כולם דיברו אותה\
      \ שפה - זריזה, חדה ועם חיתוכי דיבור מפתיעים. \n\n\"היי, אתה יכול להעביר לי את\
      \ המלח?\", פנה אלי במפתיע הבחור הבלונדיני בעברית ללא מבטא, \"אין לנו כזה מאיפה\
      \ שבאנו\". אני העברתי את המלח בלי לומר מילה, אבל רון תמיד היה מעט חצוף. \"מאיפה\
      \ באתם?\", הוא שאל. \"חה, היית רוצה לדעת אה?\", הוא לקח את המלח והסתובב לדבר\
      \ עם השניים האחרים.\n"
    time: 11/12/2023 21:10:41
  - author: אינפימום לוי
    keyword: פרווה
    length: 756
    story: "הייתה לו בדיחה קבועה - \"אני אלרגי לפרווה\". כך הוא היה אומר כל פעם שמישהו\
      \ הציע לו קינוח פרווה במסעדה כשרה, או בחתונה שהמנה העיקרית בה הייתה בשרית. \"\
      אל תקרב אלי את זה, זה פרווה, אני אלרגי\", הוא היה אומר, ואנשים היו מחייכים בשעשוע.\
      \ \n\nכשהיינו במסעדה איטלקית, ניסיתי לשדל אותו לאכול את האנטיפסטי. \"מה אמרתי\
      \ לך? אני אלרגי לפרווה\", הוא אמר ולא הסכים לאכול. אבל הייתי נחוש שיטעם את הזוקיני,\
      \ אלוהים יודע למה, אבל זה מה שרציתי. \n\n\"אי אפשר להיות אלרגי לפרווה, אתה יודע,\
      \ זה פשוט היעדר של חלב ובשר. אתה לא יכול להיות אלרגי לזוקיני, אבל לא אלרגי לזוקיני\
      \ ממולא בבשר\".\n\n\"אה, כן?\", הוא לקח את הזוקיני ואכל אותו במפגיע, כאילו כדי\
      \ לעשות לי דווקא. כשהתקשרתי להורים שלו כדי לבשר להם שהוא מת, אמא שלו בדיוק הייתה\
      \ במקלחת, אז אמרתי לאבא שלו שאני אחזור אליו מאוחר יותר, ולא חזרתי.\n"
    time: 11/12/2023 21:39:10
  - author: תמיר בוכשטב
    keyword: פרווה
    length: 606
    story: '-לא.

      -אבל יורםםםם

      -אני אמרתי לא!

      -אבל תראה כמה הוא חמווווד!

      -הכי חמוד. אבל עדיין לא.

      -אבל למההההה?

      -כשהבאת זאב בלהות, אני הייתי צריך לנקות את הפרווה שהוא השיר. כשזה היה רוק, אני
      הייתי צריך לאסוף את הנוצות. כל אחת מהן גדולה ממני פי שתיים.

      -פלאפי ופולי! הם היו כל כך חמודיייים.

      -ואז הגריפין. גם פרווה וגם נוצות.

      -מיציייייי!

      -מי אסף את הפרווה והנוצות של מיצי?

      -אתה.

      -עכשיו אתה מביא לי כימרה? גם פרווה, גם נוצות, וגם קשקשים שהוא משיל? מי ינקה
      אחריו?

      -אבל תראה איזה פאפי אייז! כל כך הרבה פאפי אייז!

      -אל תעשה לי את זה. אתה יודע שאני לא יכול להגיד לא לפאפי אייז!

      -אז אנחנו מאמצים את שמופי?

      -אנחנו מאמצים את שמופי.'
    time: 11/12/2023 22:23:26
  - author: תמיר בוכשטב
    keyword: פתיח
    length: 1036
    story: 'השנה אלפיים וחמש מאות. נסיון טלמעתק...

      -בוטל ברגע האחרון.

      -מה אתה עושה?

      -מבטל את נסיון הטלמעתק.

      -אתה לא יכול סתם ככה לבטל אותו!

      -כן אני כן. כל שבוע זה קורה. נסיון טלמעתק שנכשל. דיוויד נזרק לקתוהלו יודע לאן.
      חשבז מגיע לפה ומנסה לכבוש את כדור הארץ. כל שבוע!

      -כן, דוקטור שרן. זה הפתיח שלנו, וחוזרים עליו כל שבוע.

      -אז השבוע לא. השבוע נבטל את הנסיון, וכל הדרעק הזה לא יקרה.

      -זה לא עובד ככה. הפתיח לא באמת קורה כל שבוע מחדש. הוא רק מזכיר לצופים איך הסידרה
      התחילה.

      -לא מעניין אותי. הנסיון בוטל. אין חשבז השבוע.

      -זה לא יעבוד, דוקטור. חשבז כבר כאן.

      -באמת? אז איך זה שאנחנו כבר חמש דקות לתוך הפרק, ועדיין אין שום מפלצת הזוייה
      שמתקיפה אותנו?

      -הוא יגיע. ממש בכל רגע.

      -טוב. אני לא יכול להתמודד עם הפסימיות שלך. אני הולך לנסות לראות מה היתה התקלה
      בטלמעתק שלנו מלכתחילה. תקרא לי אם צריך להלחם במשהו.

      -דוקטור, אתה לא יכול סתם ללכת למעבדה ככה. אנחנו צריכים להלחם בחשבז!

      -חשבז, חבל"ז. יש לי עבודה לעשות.

      -אבל... מה אני אמור לעשות פה אם אין לנו רובוט ענקי לשלוח להלחם? דוקטור? כל מה
      שאני יודע זה להיות קריין דרמטי. מה אני עושה עם החיים שלי עכשיו? דוקטור?

      '
    time: 11/12/2023 22:35:19
  - author: Dotan Tsur
    keyword: פתיח
    length: 391
    story: '"מה זאת אומרת ''אתה לא זוכר''?" דליה עמדה מעל דן שישב שפוף בחדר האמנים
      הקטן באחורי המועדון "ספר לי מה קרה."

      "עליתי על הבמה, הקהל הריע," דן טפח על רקתו הימנית, "אמרתי להם, ''מכירים את זה
      שיש כאלה כפתורים במעברי חציה לעיוורים?''"

      אחרי עשר שניות של דממה, דליה שאלה "נו, אז מה? שכחת את הפאנץ''? קורה-"

      "לא זוכר!" דן התפרץ לדבריה "כל מה שאני זוכר זה שישבתי פה ושאלת אותי ''מה זאת
      אומרת ''אתה לא זוכר''?''"'
    time: 11/13/2023 0:38:43
  - author: מיקי טבקה
    keyword: מזגן
    length: 220
    story: 'המלחמה פרצה בתחילת הקיץ והשתוללה במשך ימים רבים.

      בריתות נכרתו והתפרקו. היו מעשי גבורה והקרבה עצמית לצד בגידות שפלות.

      בסוף, לאחר התערבות צד שלישי, הושג הסכם ואיתו שלום רעוע.

      טמפרטורת המגזן תיקבע על 18.5 מעלות לשארית הקיץ.'
    time: 11/13/2023 8:05:42
  - author: גדי אלכסנדרוביץ'
    keyword: שמיכה
    length: 252
    story: "היה נעים מתחת לשמיכת הפוך. חמים, בטוח ושקט. החושך קצת הפריע בהתחלה אבל\
      \ התרגלנו ומבחינתנו היינו יכולים להישאר כך לנצח.\n\n עבור חלקנו זה היה יום עצוב\
      \ מאוד כשהממשלה הכריזה שמצב החירום עבר ומישהו לחץ על הכפתור שקיפל את השמיכה\
      \ והארץ נחשפה שוב לשמיים המעוננים"
    time: 11/13/2023 11:09:29
  - author: גדי אלכסנדרוביץ'
    keyword: שוקולד
    length: 263
    story: אהבנו לספר שפרויקט החור השחור המיניאטורי בא להיטיב עם האנושות, למשל בפיתוח
      תרופות והבנת מבנה היקום, אבל בסופו של דבר מכרנו את עצמנו לכל המרבה במחיר וכך
      הראשון שהשתמש ביכולת הדחיסה המופלאה של החור היה המיליארדר שרצה לאכול שוקולד
      מריר 200% בשביל להוכיח איזה גבר הוא
    time: 11/13/2023 11:12:24
  - author: גדי אלכסנדרוביץ'
    keyword: עליה
    length: 262
    story: 'כשהגענו אל הטרמינל אני ויתר העולים התרגשנו מאוד. זה קשה לעזוב בית אבל
      הרגשנו שאנחנו הולכים לגרסה טובה יותר של המדינה, כזו שנוכל להתגאות בה ולחוש בבית


      הכפתור נלחץ, 100 שנים חלפו בהניד עפעף, ומצאנו את עצמנו במחנה מעצר כשמולנו חייל
      אחד מסנן "עוד פאקינג מסתנני זמן"'
    time: 11/13/2023 11:12:46
  - author: גדי אלכסנדרוביץ'
    keyword: פרח
    length: 262
    story: 'הייתי מחוץ לשוק הדייטינג כל כך הרבה זמן שהתעקשתי לומר לעצמי לקבל באהבה
      את כל מה שקורה ויהי מה. התקנתי אפליקציה שנקראה באמבלבי ולמרות ההפתעה הראשונית
      זרמתי בלי שיפוט ובלי לפחד מעקיצות.


      מה ששבר אותי בסוף זו התגלית שלהביא זר פרחים לאשת דבורה נחשב עלבון וולגרי ממש.'
    time: 11/13/2023 11:13:15
  - author: גדי אלכסנדרוביץ'
    keyword: שפה
    length: 262
    story: 'כדי לייעל את התקשורת עם הבינה המלאכותית, חשבנו שנזדקק לשפה חדשה. כזו בלי
      "תודה" ו"בבקשה", רק דרישות ישר ולעניין ועם מידת אכזריות מתאימה בשביל קצת סיפוק
      עצמי.


      חשבנו שזה יהיה פרויקט כיפי לקיץ.


      מבט מהיר ברשת החברתית שלנו הבהיר שהפרויקט מיותר כי השפה ההיא כבר כאן.'
    time: 11/13/2023 11:13:43
  - author: גדי אלכסנדרוביץ'
    keyword: פרווה
    length: 264
    story: 'כשתהינו למה הוא מגדל פרווה, הוא הסביר לנו שהיא מיועדת למעיל פרווה חדש
      עבורו. העניין הוא, כך אמר, שהוא לא רוצה לפגוע בחיות בשביל להיטיב עם עצמו.


      כשתהינו למה לא פרווה מלאכותית הסביר שאם לא מעורב סבל בהשגת הפרווה זה לא שווה.


      כששאלנו מאיפה המעיל שיש לו כרגע הוא שתק.'
    time: 11/13/2023 11:14:05
  - author: גדי אלכסנדרוביץ'
    keyword: פתיח
    length: 259
    story: 'השיר היה נפלא. נכרכו בו יחד פילוסופיה, מוסר, מתמטיקה ומדע. עושר עצום של
      ידע שיקדם את האנושות מאות שנים.


      האנשים על הסיפון לא הקשיבו. אטמו את אוזניהם. צרחו וצעקו והתעלמו.


      "אני חושבת שהבעיה היא שהפתיח שלנו שמזמין אותם להקשיב אגרסיבי מדי" אמרה סירנה
      אחת לחברתה.'
    time: 11/13/2023 11:14:27
  - author: גדי אלכסנדרוביץ'
    keyword: מזגן
    length: 262
    story: 'כיוונתי את המזגן ל-1923 והתרווחתי לאחור בכורסא, מחכה שהוא ישפיע. החדר
      התמלא בצלילים עליזים של ג''אז והאוויר עטה ניחוח של אופטימיות שלאחר מלחמה שלימדה
      את העולם אחת ולתמיד מה ערכו של השלום.


      אומרים שמזגנים רק מחמירים את המצב שם בחוץ, אבל ממילא אין סיכוי שאצא מהחדר.'
    time: 11/13/2023 11:14:48
