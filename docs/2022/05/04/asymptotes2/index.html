<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>אסימפטוטות, חלק ב&#39;: הדברים שמתקרבים להיות קשים ואולי גם מגיעים לשם - לא מדויק</title>
    <link rel="icon" type="image/x-icon" href="/favicon.ico">
    
    <meta name="description" content="לא מדויק - בלוג על מתמטיקה ומדעי המחשב" />
    <!-- Open Graph / Facebook -->
    <meta property="og:type" content="article">
    <meta property="og:url" content="https://gadial.net/2022/05/04/asymptotes2/">
    <meta property="og:title" content="אסימפטוטות, חלק ב&#39;: הדברים שמתקרבים להיות קשים ואולי גם מגיעים לשם">
    <meta property="og:description" content="לא מדויק - בלוג על מתמטיקה ומדעי המחשב">
    <meta property="og:site_name" content="לא מדויק">
    

<meta property="og:image" content="https://gadial.net2022/sqrt_complicated.png" />


        
    <!-- Twitter -->
    

<meta name="twitter:card" content="summary_large_image">


    <meta name="twitter:url" content="https://gadial.net/2022/05/04/asymptotes2/">
    <meta name="twitter:description" content="לא מדויק - בלוג על מתמטיקה ומדעי המחשב">
    <meta name="twitter:site" content="@" />
    <meta property="twitter:title" content="אסימפטוטות, חלק ב&#39;: הדברים שמתקרבים להיות קשים ואולי גם מגיעים לשם">
    

<meta property="twitter:image" content="https://gadial.net2022/sqrt_complicated.png" />


    
    <!-- RSS Feed -->
    <link rel="alternate" type="application/rss+xml" title="לא מדויק - RSS Feed" href="/feed.xml">
       
    
    <!-- KaTeX for math rendering -->
    <link rel="stylesheet" href="https://cdn.jsdelivr.net/npm/katex@0.16.9/dist/katex.min.css">
    <script defer src="https://cdn.jsdelivr.net/npm/katex@0.16.9/dist/katex.min.js"></script>
    <script defer src="https://cdn.jsdelivr.net/npm/katex@0.16.9/dist/contrib/auto-render.min.js"></script>
    <link rel="stylesheet" href="/css/main.css">

    
    <style>
        * {
            margin: 0;
            padding: 0;
            box-sizing: border-box;
        }
        
        body {
            font-family: 'Arial', 'David', 'Tahoma', sans-serif;
            line-height: 1.6;
            color: #333;
            background-color: #f5f5f5;
        }
        
        /* Top navigation bar */
        .top-nav {
            background: #2c3e50;
            padding: 15px 20px;
            box-shadow: 0 2px 5px rgba(0,0,0,0.1);
        }
        
        .top-nav .nav-container {
            max-width: 1200px;
            margin: 0 auto;
            display: flex;
            align-items: center;
            justify-content: space-between;
            gap: 20px;
        }
        
        .top-nav .site-title {
            font-size: 1.5em;
            font-weight: bold;
            color: white;
            text-decoration: none;
            white-space: nowrap;
        }
        
        .top-nav .nav-links {
            display: flex;
            gap: 20px;
            align-items: center;
            flex-wrap: wrap;
        }
        
        .top-nav .nav-links a {
            color: #ecf0f1;
            text-decoration: none;
            padding: 5px 10px;
            border-radius: 4px;
            transition: background 0.2s;
            white-space: nowrap;
        }
        
        .top-nav .nav-links a:hover {
            background: #34495e;
        }
        
        .top-nav .search-box {
            display: flex;
            gap: 5px;
        }
        
        .top-nav .search-box input {
            padding: 5px 10px;
            border: none;
            border-radius: 4px;
            font-size: 0.9em;
            min-width: 150px;
        }
        
        .top-nav .search-box button {
            padding: 5px 15px;
            background: #3498db;
            color: white;
            border: none;
            border-radius: 4px;
            cursor: pointer;
            transition: background 0.2s;
        }
        
        .top-nav .search-box button:hover {
            background: #2980b9;
        }
        
        /* Hamburger menu button */
        .menu-toggle {
            display: none;
            background: none;
            border: none;
            font-size: 1.8em;
            color: white;
            cursor: pointer;
            padding: 0;
            line-height: 1;
        }
        
        .menu-toggle:hover {
            opacity: 0.8;
        }
        
        /* Mobile responsive */
        @media (max-width: 768px) {
            .top-nav .nav-container {
                flex-direction: column;
                align-items: stretch;
            }
            
            .top-nav .site-title {
                display: flex;
                justify-content: space-between;
                align-items: center;
                margin-bottom: 0;
                padding: 10px 0;
            }
            
            .menu-toggle {
                display: block;
            }
            
            /* Hide nav links by default on mobile */
            .top-nav .nav-links {
                display: none;
                flex-direction: column;
                width: 100%;
                margin-top: 10px;
            }
            
            /* Show when expanded */
            .top-nav .nav-links.expanded {
                display: flex;
            }
            
            .top-nav .nav-links > a {
                text-align: center;
                padding: 12px;
                border-top: 1px solid rgba(255, 255, 255, 0.2);
            }
            
            .top-nav .search-box {
                width: 100%;
                flex-direction: column;
                margin-top: 10px;
                padding-top: 10px;
                border-top: 1px solid rgba(255, 255, 255, 0.2);
            }
            
            .top-nav .search-box input {
                width: 100%;
                margin-bottom: 5px;
                min-width: 0;
            }
            
            .top-nav .search-box button {
                width: 100%;
            }
        }
        
        /* Blockquote styling */
        blockquote {
            background: #f9f9f9;
            border-right: 5px solid #ccc;
            margin: 1.5em 10px;
            padding: 0.75em 16px;
            position: relative;
            font-style: italic;
        }
        
        blockquote:before {
            content: '"';
            position: absolute;
            top: -10px;
            right: 8px;
            font-size: 3.5em;
            color: #ccc;
            line-height: 1;
        }
        
        blockquote p {
            display: block;
            margin: 0 0 0.75em 0;
        }
        
        blockquote p:last-child {
            margin-bottom: 0;
        }
        
        
    </style>
</head>
<body>
    <nav class="top-nav">
        <div class="nav-container">
            <div class="site-title">
                <a href="/" style="color: white; text-decoration: none;">לא מדויק</a>
                <button class="menu-toggle" onclick="toggleMobileMenu()" aria-label="תפריט">
                    ☰
                </button>
            </div>
            <div class="nav-links" id="navLinks">
                <a href="/">דף הבית</a>
                <a href="/random.html">פוסט אקראי</a>
                <a href="/post_list.html">כל הפוסטים</a>
                <a href="/categories/">קטגוריות</a>
                <a href="/lecture_notes.html">סיכומי הרצאות</a>
                <div class="search-box">
                    <input type="text" id="searchInput" placeholder="חיפוש...">
                    <button onclick="searchPosts()">חפש</button>
                </div>
            </div>
        </div>
    </nav>
    
    
    <div class="container">
        <!-- Post Navigation -->
        
        <nav class="post-navigation">
            
            <a href="/2022/04/27/asymptotes/" class="nav-link nav-prev">
                <span class="nav-label">פוסט ישן יותר →</span>
                <span class="nav-title">אסימפטוטות, חלק א&#39;: הדברים הקלים</span>
            </a>
            

            
            <a href="/2022/07/28/quantum_computing_math/" class="nav-link nav-next">
                <span class="nav-label">← פוסט חדש יותר</span>
                <span class="nav-title">חישוב קוונטי בגישה מתמטית, חלק א&#39;</span>
            </a>
            
        </nav>
        
        
        <header>
            <h1>אסימפטוטות, חלק ב&#39;: הדברים שמתקרבים להיות קשים ואולי גם מגיעים לשם</h1>
            <div class="post-meta">
                <span class="date">2022-05-04</span>
                
                <span class="categories">
                    | קטגוריות:
                    
                    <a href="/categories/אנליזה מתמטית.html">אנליזה מתמטית</a>
                    
                </span>
                
                
                <span class="tags">
                    | תגיות:
                    
                    <a href="/tags/אסימפטוטה.html">אסימפטוטה</a>
                    
                </span>
                
            </div>
        </header>
        
        <article>
            <h2>מבוא ותזכורת</h2>

<p><a href="https://gadial.net/2022/04/27/asymptotes/">בפוסט הקודם</a> דיברתי על מה זו אסימפטוטה של פונקציה. אינטואיטיבית זה קו ישר כלשהו שהפונקציה מתקרבת אליו עוד ועוד כשהגרף שלה "הולך לאינסוף". בפוסט הזה גם אציג את ההגדרה הפורמלית והלא אינטואיטיבית, אבל אשמור את זה לסוף - בינתיים אני רוצה לראות עוד פונקציות קונקרטיות והאסימפטוטות האפשריות שלהן. כזכור, בפוסט הקודם דיברתי על שני סוגים של פונקציות: <strong>פולינומים</strong> ו<strong>פונקציות רציונליות</strong>.</p>
<p><strong>פולינום</strong> היה פונקציה מהצורה <span class="math">\(p\left(x\right)=a_{n}x^{n}+\ldots+a_{1}x+a_{0}\)</span> כאשר <span class="math">\(n\)</span> הוא מספר טבעי כלשהו שנקרא <strong>מעלת הפולינום</strong> ו-<span class="math">\(a_{n}\ne0\)</span> הוא מספר שנקרא <strong>המקדם המוביל</strong> של הפולינום. עבור פולינומים ראינו שפשוט אין להם אסימפטוטות; זה היה מקרה<strong> פשוט מדי</strong>.</p>
<p>השלב הבא היה <strong>פונקציות רציונליות</strong> שהן פונקציות מהצורה <span class="math">\(f\left(x\right)=\frac{p\left(x\right)}{q\left(x\right)}\)</span> כאשר <span class="math">\(p,q\)</span> שניהם פולינומים. למשל <span class="math">\(\frac{1}{x}\)</span> שהייתה דוגמת האב טיפוס שלי ל"פונקציה עם אסימפטוטות". עבור פונקציות כאלו ראינו שני דברים:</p>
<ol> <li>האסימפטוטות <strong>האנכיות</strong> (אסימפטוטות שהן קו אנכי, למעלה-למטה) היו הקווים מהצורה <span class="math">\(x=a\)</span> כאשר <span class="math">\(a\)</span> היה <strong>שורש</strong> של <span class="math">\(q\left(x\right)\)</span> (משהו שמאפס את הפולינום <span class="math">\(q\left(x\right)\)</span> שבמכנה). זה לא עבד לכל שורש; רק לכאלו שלא איפסו את <span class="math">\(p\left(x\right)\)</span>. עבור כאלו שאיפסו גם את המונה וגם את המכנה היה צורך לחלק ב-<span class="math">\(x-a\)</span> ולבדוק שוב.</li>


<li>האסימפטוטות <strong>האופקיות</strong> (אסימפטוטות שהן קו אופקי, ימינה-שמאלה) היו זהות גם כשהפונקציה הלכה לאינסוף וגם כשהלכה למינוס אינסוף, כלומר הייתה רק אסימפטוטה אופקית אחת לכל היותר. אם <span class="math">\(q\left(x\right)\)</span> היה ממעלה גדולה מ-<span class="math">\(p\left(x\right)\)</span>, האסימפטוטה הזו הייתה <span class="math">\(y=0\)</span>; אם <span class="math">\(p\left(x\right)\)</span> היה ממעלה גדולה מ-<span class="math">\(q\left(x\right)\)</span> לא היו אסימפטוטות (הפונקציה <span class="math">\(f\left(x\right)\)</span> פשוט "בורחת" לאינסוף/מינוס אינסוף כש-<span class="math">\(x\)</span> הולך לשם), ואם הם היו ממעלה שווה אז האסימפטוטה הייתה <span class="math">\(y=\frac{a_{n}}{b_{n}}\)</span> כאשר <span class="math">\(a_{n}\)</span> המקדם המוביל של <span class="math">\(p\left(x\right)\)</span> ו-<span class="math">\(b_{n}\)</span> המקדם המוביל של <span class="math">\(q\left(x\right)\)</span>.</li>

</ol>

<p>אפשר לחשוב על המקרה של פולינומים בתור מקרה פשוט למדי של פונקציות רציונליות: במקום לדבר על פולינום <span class="math">\(p\left(x\right)\)</span> אפשר לדבר על הפונקציה הרציונלית <span class="math">\(\frac{p\left(x\right)}{q\left(x\right)}\)</span> כאשר <span class="math">\(q\left(x\right)=1\)</span> - פולינום קבוע ממעלה 0. מקרה 1 לא יכול להתקיים פה כי אין ערך שאפשר להציב ב-<span class="math">\(q\left(x\right)\)</span> ולקבל 0, ומקרה 2 נופל תחת "<span class="math">\(p\left(x\right)\)</span> ממעלה גדולה מ-<span class="math">\(q\left(x\right)\)</span> (כי מעלת <span class="math">\(q\left(x\right)=0\)</span>) למעט המקרה שבו גם <span class="math">\(p\left(x\right)\)</span> הוא קבוע ואז הפונקציה עצמה היא קו אופקי, ולכן מהווה את האסימפטוטה של עצמה (זה מקרה טריוויאלי כל כך שלא טרחתי להתייחס אליו קודם; בדרך כלל לא בודקים אסימפטוטות של קווים ישרים).</p>
<p>יופי. עכשיו, מה קורה עם פונקציות מסובכות אחרות, שאינן פונקציות רציונליות?</p>
<h2>אסימפטוטות שמערבות שורשים</h2>

<p>נתחיל עם פונקציה פשוטה יחסית - פונקציית ה<strong>שורש ריבועי</strong>. שורש ריבועי של מספר <span class="math">\(x\)</span> הוא מספר אי שלילי <span class="math">\(a\)</span> כך ש-<span class="math">\(a^{2}=x\)</span>; מסמנים זאת <span class="math">\(a=\sqrt{x}\)</span>. יש כאן שתי נקודות שצריך לשם לב אליהן:</p>
<ol> <li>אם <span class="math">\(x\)</span> שלילי, <strong>אין לו שורש ריבועי</strong>. אין מספר ממשי <span class="math">\(a\)</span> כך ש-<span class="math">\(a^{2}=-1\)</span>, כי במספרים ממשיים כל מספר כפול עצמו יוצא אי-שלילי. השימוש שלי במילה "ממשיים" מרמז שיש סוג <strong>אחר</strong> של מספרים, <strong>מספרים מרוכבים</strong>, שבהם הסיטואציה מורכבת יותר ויש שורשים גם למספרים שליליים, אלא שאני לא אדבר עליהם כאן; הניתוח של פונקציות מרוכבות הוא משמעותית יותר מסובך ממה שנעשה כאן. לכן מבחינתנו, אם מה שבתוך השורש הוא שלילי, השורש פשוט לא מוגדר.</li>


<li>למספרים חיוביים יש למעשה <strong>שני</strong> שורשים ריבועים. למשל <span class="math">\(2^{2}=4\)</span> אבל גם <span class="math">\(\left(-2\right)^{2}=4\)</span>. גם באופן כללי - אם <span class="math">\(a^{2}=x\)</span> אז גם <span class="math">\(\left(-a\right)^{2}=x\)</span>. בגלל שהשורשים תמיד באים בזוגות כאלו של מספר/מינוס שלו, הקונבנציה שאנחנו עובדים איתה היא שכשמוציאים שורש למספר, כלומר כותבים <span class="math">\(a=\sqrt{x}\)</span>, אז <span class="math">\(a\)</span> תמיד יהיה השורש <strong>האי-שלילי</strong>. לפעמים, כשרוצים לדבר על שני השורשים יחד, משתמשים בסימון <span class="math">\(\pm\)</span>. כך למשל בנוסחת השורשים לפתרון משוואה ריבועית מהצורה <span class="math">\(ax^{2}+bx+c\)</span>: הנוסחה היא <span class="math">\(x_{1,2}=\frac{-b\pm\sqrt{b^{2}-4ac}}{2a}\)</span>, וכאן מתייחסים לשני השורשים האפשריים של <span class="math">\(b^{2}-4ac\)</span>.</li>

</ol>

<p>תמונה אחת כידוע שווה אלף מילים - חזרתי על זה שוב ושוב בפוסט הקודם. אז הנה תמונה של <span class="math">\(f\left(x\right)=\sqrt{x}\)</span>:</p>
<p><img src="/img/2022/sqrt_x.png" alt=""/></p>
<p>והתמונה הזו... שווה מעט מאוד! כמעט כלום! אנחנו רואים ש-<span class="math">\(f\left(x\right)\)</span> נקטעת בפתאומיות ב-<span class="math">\(x=0\)</span> (כי כאמור, היא לא מוגדרת לערכים קטנים יותר) אבל אין לה שם אסימפטוטה (הפונקציה לא בורחת לאינסוף), ובאשר למה שקורה כש-<span class="math">\(x\to\infty\)</span>? אי אפשר להבין כלום מהאיור. נראה שהפונקציה עולה, אבל בצורה "מתמתנת" שכזו (השם הפורמלי הוא <strong>פונקציה קעורה</strong>, אבל זה לא חשוב). אז מה קורה? התשובה היא ש-<span class="math">\(f\left(x\right)\underset{x\to\infty}{\to}\infty\)</span> ואפשר לראות את זה יחסית בקלות: נניח ש-<span class="math">\(y=a\)</span> זו אסימפטוטה של הפונקציה עם <span class="math">\(a\ge0\)</span> (עבור <span class="math">\(a<0\)</span> ברור שזו לא תהיה אסימפטוטה - הפונקציה לא מתקרבת לשם בכלל), ונסתכל על <span class="math">\(x=\left(a+1\right)^{2}\)</span>. אז <span class="math">\(f\left(x\right)=\sqrt{\left(a+1\right)^{2}}=a+1\)</span>. כלומר, מתישהו <span class="math">\(f\left(x\right)\)</span> כבר בגובה <span class="math">\(1\)</span> מעל הקו <span class="math">\(y=a\)</span> ובהמשך היא רק תמשיך לעלות עוד ועוד, אז הקו הזה הוא לא אסימפטוטה.</p>
<p>האמת היא ש-<span class="math">\(\sqrt{x}\)</span> לא כל כך שונה מפולינומים בהיבט שמעניין אותנו. הנה דרך טובה להכניס אותו למשחק: אני מניח שאנחנו כבר מכירים את <strong>חוקי החזקות</strong>, שאומרים ש-<span class="math">\(x^{a}\cdot x^{b}=x^{a+b}\)</span> וגם ש-<span class="math">\(\left(x^{a}\right)^{b}=x^{ab}\)</span>. בהתחלה, החוקים הללו מוגדרים רק עבור חזקות שהן מספרים טבעיים, אבל אם מניחים לרגע שהן מוגדרות גם עבור שברים, אז מייד רואים שצריך להתקיים <span class="math">\(x^{\frac{1}{2}}\cdot x^{\frac{1}{2}}=x^{1}=x\)</span>. כלומר, אם יש משמעות לביטוי <span class="math">\(x^{\frac{1}{2}}\)</span> ואנחנו חושבים עליו בתור מספר <span class="math">\(a=x^{\frac{1}{2}}\)</span>, אז בפרט צריך להתקיים <span class="math">\(a^{2}=x\)</span>, כלומר <span class="math">\(a\)</span> הוא אחד מהשורשים של <span class="math">\(x\)</span>. זה מוביל אותנו ל<strong>הגדרה</strong> <span class="math">\(x^{\frac{1}{2}}=\sqrt{x}\)</span>, וזו הגדרה מועילה למדי כי החוקים שראינו קודם על פונקציות רציונליות ופולינומים עובדות גם עבור <span class="math">\(x\)</span> בחזקה שהיא שבר.</p>
<p>אל מה אני מתכוון? ובכן, במקום לדבר על <span class="math">\(f\left(x\right)=\sqrt{x}\)</span> אפשר לדבר על הפונקציה הרציונלית <span class="math">\(f\left(x\right)=\frac{x^{\frac{1}{2}}}{1}\)</span>, והחוקים שראינו קודם עבור פונקציות רציונליות תקפים גם כאן ומראים לנו מייד שאין אסימפטוטה (כי המעלה של המונה, <span class="math">\(\frac{1}{2}\)</span>, גדולה ממעלת המכנה 0).</p>
<p>אפשר לטפל כך גם בסיטואציות מסובכות יותר. שורש <span class="math">\(n\)</span>-י של <span class="math">\(x\)</span> הוא המספר האי שלילי שמקיים <span class="math">\(a^{n}=x\)</span>, ומסמנים את זה <span class="math">\(a=\sqrt[n]{x}\)</span> או, בגישה שלנו, <span class="math">\(a=x^{\frac{1}{n}}\)</span>. ובאופן הכי כללי, <span class="math">\(x^{\frac{k}{n}}\)</span> הוא סימון מקוצר של <span class="math">\(\sqrt[n]{x^{k}}\)</span>. אלו לא פולינומים, אבל אלו עדיין חזקות של <span class="math">\(x\)</span> שאפשר להשוות את גודלן לחזקות אחרות של <span class="math">\(x\)</span>.</p>
<p>אם כן, נראה שכל תוספת השורשים הזו לא שינתה שום דבר מהותי ביחס למה שכבר ראינו.</p>
<p>אז זהו, שלא.</p>
<p>בואו נסתכל לרגע על הפונקציה <span class="math">\(f\left(x\right)=\frac{x}{\sqrt{x^{2}+4}}\)</span>. כאן העסק מתחיל להסתבך, כי השורש הוא לא על <span class="math">\(x\)</span> בודד אלא על ביטוי שלם. ומבט אחד בגרף של הפונקציה יבהיר לנו שאנחנו לא ברציוקנזס יותר:</p>
<p><img src="/img/2022/sqrt_complicated.png" alt=""/></p>
<p>מה קורה כאן? ראשית, הפונקציה מוגדרת <strong>לכל</strong> <span class="math">\(x\)</span>, כי הביטוי שבתוך השורש, <span class="math">\(x^{2}+4\)</span>, הוא תמיד חיובי. יותר מכך, הוא שווה לפחות 4, ולכן השורש יהיה לפחות 2 ולכן המכנה לא יתאפס. שנית, לפונקציה יש <strong>שתי</strong> אסימפטוטות אופקיות שונות זו מזו: <span class="math">\(y=1\)</span> מימין ו-<span class="math">\(y=-1\)</span> משמאל.</p>
<p>מה האינטואיציה למה שקורה כאן? ובכן, <span class="math">\(\sqrt{x^{2}+4}\)</span> זה משהו שהוא "בערך כמו" <span class="math">\(x\)</span> מבחינת קצב הגידול שלו, כי השורש מקזז את ה-<span class="math">\(x^{2}\)</span> שיש בפנים. מכיוון שהמכנה הוא <span class="math">\(x\)</span> בעצמו, קיבלנו מקרה שדומה לזה של מונה ומכנה מאותה מעלה, ולכן האסימפטוטות נקבעות לפי מנת המקדמים המובילים. כאן העסק מתחיל להיות שונה. כאשר <span class="math">\(x\to\infty\)</span> המונה הוא חיובי וגם המכנה הוא חיובי ואין פלא שמתקרבים אל 1, אז כאשר <span class="math">\(x\to-\infty\)</span> קורה משהו שלא קרה קודם. המונה יהיה שלילי, אבל המכנה יהיה <strong>חיובי</strong>, בגלל שפונקציית השורש <strong>תמיד</strong> מחזירה את הערך החיובי. זה שונה לגמרי ממה שקרה בפונקציות רציונליות רגילות, שבהן אם גם המונה וגם המכנה היו שניהם מאותה מעלה, אז שניהם היו שליליים ביחד (אם המעלה הייתה אי זוגית) או ששניהם היו חיוביים ביחד (אם המעלה הייתה זוגית). כאן המונה שלילי והמכנה חיובי, ולכן התוצאה שאנחנו מקבלים היא אסימפטוטה <span class="math">\(y=-1\)</span>. ה-<span class="math">\(1\)</span> הוא עדיין מה שנובע מהיחס בין המקדם המוביל של המונה לזה של המכנה (אם למשל במונה היה <span class="math">\(3x\)</span> אז האסימפטוטות היו <span class="math">\(y=\pm3\)</span>), אבל הסימן השלילי שלו זה הדבר החדש שיכול לקרות כאן.</p>
<p>זה לכאורה מסיים עם <span class="math">\(f\left(x\right)=\frac{x}{\sqrt{x^{2}+4}}\)</span> אבל מרגיש לי מוזר לעצור פה. נפנפתי <strong>מאוד</strong> בידיים לגבי "<span class="math">\(\sqrt{x^{2}+4}\)</span> זה בערך אותו סדר גודל כמו <span class="math">\(x\)</span>" ואני מרגיש שזה זמן טוב להראות נימוק יותר משכנע, גם בלי לגלוש לפורמליזם המלא. אם כן, הבה ונראה מה עושים בחדו"א כדי להתמודד עם סיטואציות כאלו.</p>
<p>המהות של חדו"א היא פשוטה: <strong>לחסום, לחסום, לחסום</strong>. אם יש לנו ביטוי מסובך, אבל אנחנו יכולים להראות שהוא "כלוא" בין שני ביטויים פשוטים בהרבה, אנחנו מאוד שמחים. במקרה שלנו, ראשית נשים לב לכך ש-<span class="math">\(x^{2}\le x^{2}+4\)</span>, ולכן <span class="math">\(\sqrt{x^{2}}\le\sqrt{x^{2}+4}\)</span> (כאן אני משתמש בכך ששורש היא <strong>פונקציה עולה</strong>; ככל שמגדילים את הקלט שלה, גם הפלט גדל). אם אני מניח ש-<span class="math">\(x>0\)</span>, שזה מה שהולך לקרות בסיטואציה שבה <span class="math">\(x\to\infty\)</span>, אז <span class="math">\(\sqrt{x^{2}}=x\)</span>, כלומר קיבלתי <span class="math">\(x\le\sqrt{x^{2}+4}\)</span>. זה חסם בכיוון אחד.</p>
<p>מצד שני:</p>
<p><span class="math">\(x^{2}+4\le x^{2}+4x+4=\left(x+2\right)^{2}\)</span></p>
<p>כאן השתמשתי בכך שאני כבר מכיר את הנוסחה <span class="math">\(\left(x+a\right)^{2}=x^{2}+2ax+a^{2}\)</span>. מה המטרה שלי? למה הוספתי משהו ל-<span class="math">\(x^{2}+4\)</span> כדי לקבל ביטוי שכולו בריבוע? כמובן, כדי <strong>להיפטר מהשורש</strong> המעצבן הזה. קיבלתי:</p>
<p><span class="math">\(\sqrt{x^{2}+4}\le\sqrt{\left(x+2\right)^{2}}=x+2\)</span></p>
<p>אם כן, קיבלתי בסך הכל</p>
<p><span class="math">\(x\le\sqrt{x^{2}+4}\le x+2\)</span></p>
<p>זה כבר ממש מועיל. בואו ניזכר לרגע בחוק לגבי אי שוויונים שמערבים שברים: אם <span class="math">\(x\le y\)</span> אז <span class="math">\(\frac{1}{y}\le\frac{1}{x}\)</span>, כלומר כיוון האי-שוויון "מתהפך" אם מחלקים. לכן אי השוויון <span class="math">\(x\le\sqrt{x^{2}+4}\le x+2\)</span> שלנו הופך אל</p>
<p><span class="math">\(\frac{1}{x}\ge\frac{1}{\sqrt{x^{2}+4}}\ge\frac{1}{x+2}\)</span></p>
<p>וכדי שנקבל באמצע את <span class="math">\(f\left(x\right)=\frac{x}{\sqrt{x^{2}+4}}\)</span> אני כופל ב-<span class="math">\(x\)</span> את הכל. מכיוון שאני מניח ש-<span class="math">\(x\ge0\)</span> (כזכור, אנחנו כרגע במקרה של <span class="math">\(x\to\infty\)</span>) כיווני אי השוויון לא מתהפכים, וקיבלתי</p>
<p><span class="math">\(\frac{x}{x+2}\le\frac{x}{\sqrt{x^{2}+4}}\le\frac{x}{x}\)</span></p>
<p>עכשיו, <span class="math">\(\frac{x}{x}=1\)</span>, ומה בדבר <span class="math">\(\frac{x}{x+2}\)</span>? זו פונקציה רציונלית רגילה עם מונה ומכנה ששניהם ממעלה 1 ועם מקדם מוביל 1, ולכן <span class="math">\(\frac{x}{x+2}\underset{x\to\infty}{\to}1\)</span>. אז מה שקיבלנו הוא שהפונקציה <span class="math">\(\frac{x}{\sqrt{x^{2}+4}}\)</span> "כלואה" בין שתי פונקציות ששתיהן שואפות ל-1. לדבר כזה יש שם בחדו"א - <strong>משפט הסנדוויץ'</strong>. הוא אומר שאם יש לנו פונקציה ש"כלואה" בין שתי פונקציות ששואפות שתיהן לאותו גבול, גם הפונקציה שבאמצע שואפת לאותו הגבול. בכתיב קצת יותר פורמלי, אם <span class="math">\(g_{1}\left(x\right)\le f\left(x\right)\le g_{2}\left(x\right)\)</span> וגם <span class="math">\(g_{1}\left(x\right)\to L\)</span> ו-<span class="math">\(g_{2}\left(x\right)\to L\)</span> אז גם <span class="math">\(f\left(x\right)\to L\)</span>.</p>
<p>אז במקרה הנוכחי קיבלנו ש-<span class="math">\(\frac{x}{\sqrt{x^{2}+4}}\underset{x\to\infty}{\to}1\)</span>. זו הדרך הפורמלית להוכיח שהאסימפטוטה הימנית היא <span class="math">\(y=1\)</span> (היא לא מלאה כי לא הוכחתי את משפט הסנדוויץ', אבל מן הסתם לא צריך להוכיח אותו בכל פעם שבה באים לחשב אסימפטוטה).</p>
<p>אני אסתכן עכשיו בטרחנות ואעשה את החישוב הדומה גם עבור <span class="math">\(x\to-\infty\)</span> פשוט כי עד עכשיו נפנפתי הרבה בידיים ואני רוצה שנראה בצורה מדויקת למה זה יוצא <span class="math">\(y=-1\)</span>.</p>
<p>אם כן, אני מניח עכשיו ש-<span class="math">\(x<0\)</span>. המקום הראשון שבו החישובים שעשיתי קודם "נשברים" הוא במעבר שלי מ-<span class="math">\(\sqrt{x^{2}}\le\sqrt{x^{2}+4}\)</span> אל <span class="math">\(x\le\sqrt{x^{2}+4}\)</span>. אם <span class="math">\(x<0\)</span> אז זה פשוט לא נכון ש-<span class="math">\(x=\sqrt{x^{2}}\)</span>, כי מה שפונקציית השורש מחזירה הוא תמיד השורש <strong>החיובי</strong>. מכיוון ש-<span class="math">\(x<0\)</span> הוא לא השורש החיובי של <span class="math">\(x^{2}\)</span>, אבל הוא <strong>כן </strong>מינוס השורש החיובי הזה. כלומר, אני יכול לכתוב <span class="math">\(x=-\sqrt{x^{2}}\)</span> ולהתקדם מכאן: מ-<span class="math">\(\sqrt{x^{2}}\le\sqrt{x^{2}+4}\)</span> אני מסיק <span class="math">\(-x\le\sqrt{x^{2}+4}\)</span>.</p>
<p>עבור הכיוון השני, המעבר <span class="math">\(x^{2}+4\le x^{2}+4x+4\)</span> כבר לא נכון כי כאשר <span class="math">\(x<0\)</span> אז <span class="math">\(4x<0\)</span>, אבל מצד שני <span class="math">\(-4x>0\)</span> אז אני יכול לכתוב</p>
<p><span class="math">\(x^{2}+4\le x^{2}-4x+4=\left(-x+2\right)^{2}\)</span></p>
<p>ומכיוון שהביטוי <span class="math">\(\left(-x+2\right)\)</span> חיובי אני יכול לכתוב <span class="math">\(\sqrt{\left(-x+2\right)^{2}}=-x+2\)</span>. קיבלתי</p>
<p><span class="math">\(-x\le\sqrt{x^{2}+4}\le-x+2\)</span></p>
<p>ואחרי שניקח את ההופכי של כולם, נקבל</p>
<p><span class="math">\(-\frac{1}{x}\ge\frac{1}{\sqrt{x^{2}+4}}\ge-\frac{1}{x+2}\)</span></p>
<p>ועכשיו אני כופל את זה ב-<span class="math">\(x\)</span>. הפעם <span class="math">\(x<0\)</span> ולכן כיוון אי השווינים <strong>כן</strong> מתהפך:</p>
<p><span class="math">\(-\frac{x}{x}\le\frac{x}{\sqrt{x^{2}+4}}\le-\frac{x}{x+2}\)</span></p>
<p>ועכשיו יש לי שוב את כלל הסנדוויץ', אבל הפעם כששתי הפונקציות בצדדים שואפות אל <span class="math">\(-1\)</span>, מה שמסיים את ההוכחה.</p>
<p>יופי, התקדמנו! אנחנו גם קצת יותר מתורגלים בעבודה עם שורשים, וגם ראינו כלי רציני שאפשר להשתמש בו כדי לחשב אסימפטוטות אופקיות. כאן עולה כמובן השאלה - האם זה כלי שאפשר להשתמש בו <strong>בבית הספר</strong>? אני מודה שאני לא יודע. אני חושד שלא, ושהתיאור ה"אינטואיטיבי" הוא מה שאמורים להסתמך עליו, בנוסף אולי להצבה של ערכים גדולים וקטנים של <span class="math">\(x\)</span> ובחינה של מה קורה.</p>
<h2>אסימפטוטות שמערבות לוגריתמים</h2>

<p>עכשיו בואו נסבך את התמונה על ידי סוג חדש של פונקציה שטרם הזכרתי - <strong>לוגריתמים</strong>. <a href="https://gadial.net/2020/06/08/what_are_logarithms/">יש לי פוסט על לוגריתמים</a> אז אני אזכיר רק בקצרה מה הם: אם <span class="math">\(x=10^{a}\)</span> אז <span class="math">\(\log x=a\)</span>. כלומר, <span class="math">\(\log\)</span> של מספר כלשהו אומר "באיזו חזקה צריך להעלות את 10 כדי לקבל את <span class="math">\(x\)</span>?". כאן החזקה יכולה להיות כל מספר - חיובי, שלילי, שלם, שבר, אפילו <span class="math">\(\pi\)</span>.</p>
<p>ההגדרה של <span class="math">\(\log\)</span> שהצגתי מתבססת על 10, אבל 10 הוא מספר די שרירותי - אנחנו משתמשים בו כנראה כי יש לנו 10 אצבעות, אבל אין מניעה לדבר על לוגריתמים שמדברים על העלאה בחזקה של מספרים אחרים. למספר שבודקים כמה צריך להעלות אותו בחזקה קוראים <strong>בסיס הלוגריתם</strong>. אנחנו ראינו לוגריתם שהבסיס שלו הוא 10, אבל עוד סוג מאוד נפוץ הוא לוגריתם על בסיס 2, שקיבל סימון משלו: <span class="math">\(\lg\)</span>. כך למשל <span class="math">\(\lg256=8\)</span> כי <span class="math">\(2^{8}=256\)</span>. ואפשר להשתמש בעוד בסיסים גם אם אין להם סימון מיוחד: למשל, <span class="math">\(\log_{6}36\)</span> הוא הסימון ללוגריתם על בסיס 6 של 36, וזה שווה 2, כי <span class="math">\(6^{2}=36\)</span>. מה שכן קריטי הוא שהבסיס יהיה תמיד <strong>מספר גדול מ-</strong><strong>1</strong> כי כשמעלים בחזקה מספרים קטנים או שווים מ-1 מתחילות להתרחש כל מני מהומות שאין לנו כוח אליהן.</p>
<p>אבל עזבו אתכם מבסיס 2, או 6, או 10. יש בסיס אחד שבשימוש נרחב משמעותית יותר מכל בסיס אחר: בסיס שהוא המספר <span class="math">\(e=2.718281828459\ldots\)</span>, מה שכמובן מעורר שאלת "מה הולך פה?!" אצל מי שרואים את זה בפעם הראשונה.</p>
<p>במקום לכתוב <span class="math">\(\log_{e}\)</span> אנחנו כותבים <span class="math">\(\ln\)</span>, וזה יהיה הסימון שבו אני אשתמש בהמשך כל הזמן. לפני שאסביר <strong>למה</strong> אנחנו משתמשים ב-<span class="math">\(\ln\)</span> הזה ולא סתם ב-<span class="math">\(\log\)</span> אני אתחיל עם להבהיר ש<strong>זה לא משנה</strong> באיזה לוגריתם אנחנו משתמשים כי כולם פחות או יותר אותו הדבר. אחת התוצאות הבסיסיות על לוגריתמים היא השוויון <span class="math">\(\log_{a}b=\frac{\ln b}{\ln a}\)</span>, שאומר שבעצם, לכל <span class="math">\(a\)</span> אפשרי, הלוגריתם על בסיס <span class="math">\(a\)</span> הוא "כמו <span class="math">\(\ln\)</span> רק כפול איזה קבוע". למשל, עבור <span class="math">\(a=10\)</span>, אנחנו מקבלים ש-<span class="math">\(\log b=\left(\frac{1}{\ln10}\right)\ln b\)</span>, כלומר כדי לחשב את <span class="math">\(\log b\)</span> אנחנו מחשבים את <span class="math">\(\ln b\)</span> ופשוט כופלים במספר הקבוע <span class="math">\(\frac{1}{\ln10}\)</span>.</p>
<p>אז למה בעצם להשתמש במספר מוזר כמו <span class="math">\(e\)</span> זה הדבר הנכון? יש הרבה גישות שונות שבהן הוא צץ, אבל אני אלך על הישירה ביותר - זו שמערבת את מושג <strong>הנגזרת</strong> שלומדים בחדו"א ומתאר את קצב השינוי של פונקציות. אם אנחנו גוזרים את <span class="math">\(\ln x\)</span> אנחנו מקבלים את הנגזרת הנחמדה <span class="math">\(\frac{1}{x}\)</span>. אם לעומת זאת אנחנו גוזרים לוגריתם בבסיס אחר <span class="math">\(a\)</span>, כלומר את <span class="math">\(\log_{a}x\)</span>, אנחנו מקבלים <span class="math">\(\frac{1}{x\ln a}\)</span> - משתרבב לנו פנימה עוד איזה קבוע. באופן דומה אפשר לדבר על מה שנקרא <strong>פונקציה אקספוננציאלית</strong> שהיא פונקציה מהצורה <span class="math">\(f\left(x\right)=a^{x}\)</span> - כזו שבו לוקחים את <span class="math">\(x\)</span> ובמקום להעלות <strong>אותו</strong> בחזקה כמו שעושים בפולינומים, להשתמש בו דווקא בתור המעריך של חזקה שהבסיס שלה הוא מספר <span class="math">\(a\)</span> נתון מראש. אז גם בפונקציה כזו, הנגזרת שלה תהיה <span class="math">\(a^{x}\ln\left(a\right)\)</span> - מוכפלת בקבוע. אם אנחנו בוחרים <span class="math">\(a=e\)</span> אז נקבל שהנגזרת של <span class="math">\(e^{x}\)</span> היא <span class="math">\(e^{x}\)</span> עצמה - הפונקציה היחידה ששווה לנגזרת שלה. למעשה, זו דרך פופולרית להגדיר את <span class="math">\(e\)</span>: מוכיחים (עם כלים מתקדמים יחסית בחדו"א) שקיימת רק פונקציה אחת <span class="math">\(f\left(x\right)\)</span> ששווה לנגזרת של עצמה ומקיימת <span class="math">\(f\left(0\right)=1\)</span>, ואז מגדירים <span class="math">\(e=f\left(1\right)\)</span> ומוכיחים שהפונקציה הזו מתנהגת כמו <span class="math">\(e^{x}\)</span>.</p>
<p>נחזור לעניין שלשמו התכנסנו - אסימפטוטות. כרגיל, הכי טוב להסתכל קודם כל על הגרף של <span class="math">\(\ln x\)</span> כדי לקבל תחושה מה קורה פה:</p>
<p><img src="/img/2022/lnx.png" alt=""/></p>
<p>מה שאפשר לראות פה מייד הוא שכאשר הפונקציה מתקרבת אל <span class="math">\(x=0\)</span> היא צוללת בחדות למטה - יש לה <strong>אסימפטוטה אנכית</strong>. הסיבה לכך היא שככל שמספר קרוב יותר לאפס, כך גם החזקה שבה צריך להעלות את <span class="math">\(e\)</span> כדי לקבל אותו היא נמוכה יותר (את אפס עצמו אי אפשר להשיג אף פעם, ולכן הפונקציה לא מוגדרת ב-<span class="math">\(x=0\)</span>). לעומת זאת, כשמסתכלים מה קוה עם <span class="math">\(x\to\infty\)</span> הסיטואציה דומה למה שקרה עם שורש - לא ברור אם יש אסימפטוטה אופקית או לא. קצת מחשבה מראה שלא יכולה להיות כזו: אם נסתכל על <span class="math">\(y=a\)</span>, אז קיימת חזקה כלשהי של <span class="math">\(e\)</span> שמקיימת <span class="math">\(e^{x}>a\)</span> (כי ככל שמגדילים את <span class="math">\(x\)</span> כך <span class="math">\(e^{x}\)</span> גדל באופן בלתי חסום) ולכן עבור <span class="math">\(x=\ln a\)</span> ומעלה, הפונקציה תחצה את <span class="math">\(y=a\)</span> ותמשיך להתרחק ממנו.</p>
<p>במקרה של שורש ראינו שאפשר לחשוב עליו בתור <span class="math">\(x^{\frac{1}{2}}\)</span> ולהשוות אותו עם פולינומים. עבור לוגריתם הסיטואציה קצת שונה - <strong>כל</strong> ביטוי מהצורה <span class="math">\(x^{a}\)</span> עבור <span class="math">\(a>0\)</span> גדל "יותר מהר" מ-<span class="math">\(\ln x\)</span>. כלומר, אם יש לנו <span class="math">\(\frac{\ln x}{x}\)</span>, אז כש-<span class="math">\(x\to\infty\)</span> הביטוי הזה ישאף לאפס. לעומת זאת, השאיפה ל-<span class="math">\(-\infty\)</span> של <span class="math">\(\ln x\)</span> כש-<span class="math">\(x\to0^{+}\)</span> חזקה יותר מכל פולינום, כך ש-<span class="math">\(\frac{\ln x}{x}\underset{x\to0^{+}}{\to}-\infty\)</span>.</p>
<p>מאיפה אני יודע את הדברים הללו? לצערי, אין לי כאן כלל סנדוויץ' לשלוף; ההוכחות שאני מכיר מתבססות על כלי חזק בחדו"א שנקרא <strong>כלל לופיטל</strong> ומשתמש בנגזרות, שזה מושג שאני לא ממש נכנס אליו כאן. ניאלץ פשוט לקבל את הטענות הללו כנכונות.</p>
<p>בואו נראה עכשיו משהו קצת יותר מסובך כדי להבין את העיקרון הכללי של איך לטפל בדברים מסובכים (אבל כמובן, מה שיש בפוסטים הללו לא מספיק; צריך לתרגל עוד ולראות עוד דוגמאות): הפונקציה <span class="math">\(\ln\left(x^{2}-4\right)\)</span>. פונקציה כזו נקראת "הרכבה" - אנחנו לוקחים את הפולינום <span class="math">\(x^{2}-4\)</span> ו"מרכיבים" אותו על הפונקציה <span class="math">\(\ln\)</span>. כלומר, במקום ה-<span class="math">\(x\)</span> הרגיל שהוא קלט של <span class="math">\(\ln\)</span>, מה ש-<span class="math">\(\ln\)</span> מקבלת הוא את כל הפולינום.</p>
<p>כזכור, <span class="math">\(\ln x\)</span> בכלל לא מוגדר אם <span class="math">\(x\le0\)</span>. אז <span class="math">\(\ln\left(x^{2}-4\right)\)</span> בכלל לא מוגדר אם <span class="math">\(x^{2}-4\le0\)</span>, כלומר אם <span class="math">\(x^{2}\le4\)</span>, כלומר אם <span class="math">\(-2\le x\le2\)</span>. האסימפטוטה של <span class="math">\(\ln x\)</span> צצה כש-<span class="math">\(x\)</span> שואף אל 0, אז עבור <span class="math">\(\ln\left(x^{2}-4\right)\)</span> היא תצוץ כש-<span class="math">\(x^{2}-4\)</span> ישאף אל אפס. בפונקציה נחמדה כמו פולינום קל לדעת מתי היא שואפת לאנשהו - בודקים באיזו נקודה היא <strong>שווה בדיוק</strong> לאותו משהו, ואז כששואפים לנקודה הזו, הפונקציה שואפת למשהו (ה"נחמדות" הזו נקראת <strong>רציפות</strong>; כל הפולינומים רציפים, פונקציות רציונליות רציפות בכל נקודה שבה הן מוגדרות, שורשים, לוגריתמים וגם פונקציות טריגונומטריות - כולן רציפות!).</p>
<p><span class="math">\(x^{2}-4=0\)</span> בדיוק כאשר <span class="math">\(x=\pm2\)</span>, ולכן כש-<span class="math">\(x\to2^{+}\)</span> ו-<span class="math">\(x\to-2^{-}\)</span> הפונקציה תשאף אל <span class="math">\(-\infty\)</span> וקיבלנו שתי אסימפטוטות אנכיות, ב-<span class="math">\(x=\pm2\)</span>. למה כתבתי <span class="math">\(x\to2^{+}\)</span>? הפלוס הזה אומר שאני שואף אל 2 מצד ימין - מהצד החיובי שלה - כי מהצד השמאלי הפונקציה לא מוגדרת. בדומה גם עבור <span class="math">\(-2\)</span> שאליה אני שואף מצד שמאל.</p>
<p>אגב, מה קורה עם הפונקציה <span class="math">\(f\left(x\right)=e^{x}\)</span>? האם לה יש אסימפטוטות? אם נציץ בגרף שלה נגלה שהיא נראית כאילו לקחנו את הגרף של <span class="math">\(\ln x\)</span>, סובבנו אותו 90 מעלות נגד כיוון השעון, ואז בנוסף לכל הצרות גם שיקפנו בראי:</p>
<p><img src="/img/2022/ex.png" alt=""/></p>
<p>הדמיון הזה לא מקרי; הוא נובע מכך ש-<span class="math">\(e^{x}\)</span> ו-<span class="math">\(\ln x\)</span> הן פונקציות הופכיות זו לזו, כלומר אם מפעילים אחת ואז את השניה חוזרים לערך המקורי. הקטע הזה של "הגרף מתקבל מסיבוב ושיקוף" נכון באופן כללי לכל זוג פונקציות הופכיות.</p>
<p>עכשיו, כאשר <span class="math">\(x\to\infty\)</span> הגרף של <span class="math">\(e^{x}\)</span> מתנהג כמו החלק הלא אסימפטוטי של הגרף של <span class="math">\(\ln x\)</span> - כל מה שקורה הוא ש-<span class="math">\(e^{x}\to\infty\)</span> ואין פה אסימפטוטה. אבל כאשר <span class="math">\(x\to-\infty\)</span> יש לנו את האסימפטוטה האופקית <span class="math">\(y=0\)</span>, בדיוק כמו שב-<span class="math">\(\ln x\)</span> הייתה לנו האסימפטוטה האנכית <span class="math">\(x=0\)</span> (הסיבוב ב-90 מעלות המדובר הופך אסימפטוטה אנכית לאופקית).</p>
<h2>אסימפטוטות שמערבות פונקציות טריגונומטריות</h2>

<p>יש לי <a href="https://gadial.net/2021/05/13/trigonometry_intro/">פוסטים</a> על טריגונומטריה, אז בואו ניגש מייד לעסק: שתי הפונקציות המרכזיות שלנו הן <strong>סינוס</strong> ו<strong>קוסינוס</strong>, <span class="math">\(\sin x,\cos x\)</span>, שהן פונקציות <strong>מחזוריות</strong> שנעות בין <span class="math">\(1\)</span> ובין <span class="math">\(-1\)</span>, ובעצם נראות אותו דבר בדיוק חוץ מזה שאחת היא הזזה של השניה:</p>
<p><img src="/img/2022/trigo_func.png" alt=""/></p>
<p>הפונקציה שעוברת בראשית הצירים היא סינוס, וזו שב-<span class="math">\(x=0\)</span> שווה 1 דווקא היא קוסינוס. אלו פונקציות מרכזיות במתמטיקה ובחיים ובהכל, אבל נראה שהרלוונטיות שלהן לדיון האסימפטוטות היא כמעט אפסית - הן בוודאי לא שואפות לשום נקודה קונקרטית כש-<span class="math">\(x\)</span> שואף לאינסוף, והן לא "מתפוצצות" עם אסימפטוטה אנכית. בפוסט הקודם ראינו שהסיטואציה שלהן כשמערבים אותן בפונקציות רציונליות היא בעייתית יותר: <span class="math">\(\frac{\sin x}{x}\)</span> הידועה לשמצה היא פונקציה שבסביבות <span class="math">\(0\)</span> שואפת ל-1 ואין לה אסימפטוטה, ואילו כאשר <span class="math">\(x\)</span> שואף לאינסוף היא שואפת לאפס. אינטואיטיבית, הסיבה לכך היא שקרוב מאוד לאפס, <span class="math">\(\sin x\)</span> מתנהגת מאוד דומה ל-<span class="math">\(x\)</span>, אבל הדמיון הזה הולך לאיבוד לחלוטין אחרי שמתרחקים קצת מאפס.</p>
<p>ושוב, אפשר לשאול - איך מוכיחים את זה? בפרט, איך מוכיחים ש-<span class="math">\(\frac{\sin x}{x}\underset{x\to0}{\to}1\)</span>? באופן אולי מפתיע, זו הוכחה <strong>מאוד לא פשוטה</strong> (<a href="https://gadial.net/2008/01/20/lim_sin_x_over_x/">יש לי פוסט</a> שמסביר מה בעצם הבעיה פה) והגבול הלכאורה תמים הזה הוא בעצם בעל חשיבות <strong>קריטית</strong> לחדו"א של פונקציות טריגונומטריות; עליו מתבססים כשמחשבים את הנגזרות שלהן.</p>
<p>אם כן, אין משהו מעניין לומר על אסימפטוטות וטריגונומטריה... רגע, חכו חכו. יש עוד פונקציה טריגונומטרית אחת שלא הזכרתי - <strong>טנגנס</strong>. היא מוגדרת פשוט בתור <span class="math">\(\tan x=\frac{\sin x}{\cos x}\)</span>. עכשיו, הקוסינוס שבמכנה מתאפס די הרבה וכשזה קורה הסינוס לא נמצא בסביבות אפס בכלל, כלומר אנחנו הולכים לקבל אסימפטוטה. ולא אחת, אלא הרבה - בגלל המחזוריות של סינוס וקוסינוס, גם האסימפטוטות של טנגנס יהיו מחזוריות. ככה זה נראה:</p>
<p><img src="/img/2022/tan.png" alt=""/></p>
<p>טנגנס היא פונקציה שחוזרת על עצמה הרבה פעמים, ובכל פעם כזו הצד השמאלי שלה שואף ל-<span class="math">\(-\infty\)</span> והימני שואף ל-<span class="math">\(\infty\)</span>. באילו נקודות זה קורה? ובכן, יש פיצוץ בכל פעם שבה המכנה של <span class="math">\(\frac{\sin x}{\cos x}\)</span> שואף לאפס. ומתי זה קורה? כאמור, <span class="math">\(\cos x\)</span> רציפה, אז זה קורה בדיוק כש-<span class="math">\(x\)</span> שואף לערך שבו <span class="math">\(\cos x=0\)</span>. ומתי <strong>זה</strong> קורה? ובכן, זה מצריך אותי להכניס לתמונה את הקבוע המפורסם השני של המתמטיקה: <span class="math">\(\pi=3.14159265359\)</span>. איך הוא קשור? </p>
<p>ובכן, הנה דרך אפשרית אחת לחשוב על קוסינוס: נצייר מעגל עם רדיוס 1, נעמוד עליו בנקודה <span class="math">\(\left(1,0\right)\)</span> (הימנית ביותר) ואז נתחיל ללכת עליו נגד כיוון השעון ונסמן את המרחק שהלכנו עד כה ב-<span class="math">\(x\)</span>. בכל רגע נתון אפשר לעצור ולבדוק לאן הגענו. נניח שהגענו לקואורדינטה <span class="math">\(\left(a,b\right)\)</span> כלשהי; אז <span class="math">\(a=\cos x\)</span>.</p>
<p><img src="/img/2022/circle_cos.png" alt=""/></p>
<p>זו לא הדרך הכי מיידית לתאר קוסינוס, אבל היא בהחלט נכונה ועובדת, ומאפשרת לנו לראות מה הקשר של <span class="math">\(\pi\)</span> לכל זה. בבסיסו, <span class="math">\(\pi\)</span> הוא היחס בין היקף מעגל והקוטר שלו: אם למעגל יש רדיוס 1 אז הקוטר שלו הוא 2, ולכן ההיקף שלו הוא <span class="math">\(2\pi\)</span>. זה היקף של מעגל שלם, ולכן היקף של <strong>רבע</strong> מעגל הוא <span class="math">\(\frac{\pi}{2}\)</span>. הפעם הראשונה בטיול שלנו על המעגל שבה אנחנו מגיעים לקואורדינטה <span class="math">\(\left(a,b\right)\)</span> עם <span class="math">\(a=0\)</span> (כלומר, חוצים את ציר <span class="math">\(y\)</span>) היא כאשר השלמנו טיול על רבע מעגל בדיוק: <span class="math">\(\cos\left(\frac{\pi}{2}\right)=0\)</span>. הפעם השניה היא כשהשלמנו סיבוב על חצי המעגל שמצד שמאל של ציר <span class="math">\(y\)</span>; חצי מעגל הוא מאורך <span class="math">\(\pi\)</span> כך שקיבלנו <span class="math">\(\cos\left(\frac{\pi}{2}+\pi\right)=0\)</span>, וזה הולך להימשך - בכל פעם, אחרי שאנחנו מבצעים עוד מסע באורך <span class="math">\(\pi\)</span> נגיע אל ציר <span class="math">\(y\)</span>. ולכן באופן כללי אפשר לכתוב <span class="math">\(\cos\left(\frac{\pi}{2}+\pi k\right)=0\)</span> וזה לכל <span class="math">\(k\in\mathbb{Z}\)</span> (גם עבור מספרים שליליים זה עובד!) לכן האסימפטוטות של <span class="math">\(\tan x\)</span> יהיו בנקודות <span class="math">\(x=\frac{\pi}{2}+\pi k\)</span> הללו.</p>
<p>זה מספיק כדי להבין את הרעיון הבסיסי של התעסקות עם פונקציות טריגונומטריות, אבל כמובן שתמיד יש סיבוכים. למשל, אם <span class="math">\(f\left(x\right)=\frac{\cos x}{\cos x+1}\)</span>, מה קורה כאן? במונה ובמכנה יש <span class="math">\(\cos x\)</span> וזה אולי קצת מזכיר את המקרה של <span class="math">\(\frac{x}{x+1}\)</span> שיש לו אסימפטוטות אופקיות, אבל במקרה של הפונקציות הטריגונומטריות זה לא קורה כי כזכור, <span class="math">\(\cos x\)</span> מזפזפת לה בין <span class="math">\(1\)</span> ובין <span class="math">\(-1\)</span> ולכן ההתנהגות שלה כש-<span class="math">\(x\)</span> שואף לאינסוף לא שונה מההתנהגות שלה בסביבות <span class="math">\(x=0\)</span>.</p>
<p>מה עם אסימפטוטות אנכיות? כאן צריך לראות מתי <span class="math">\(\cos x+1=0\)</span>, כלומר <span class="math">\(\cos x=-1\)</span>, וזו כבר משוואה שונה מזו שדיברתי עליה קודם, אבל הרעיון הוא דומה: <span class="math">\(\cos x=-1\)</span> אם אחרי ה"טיול" על המעגל הגענו אל הנקודה <span class="math">\(\left(-1,0\right)\)</span> (זו הנקודה <strong>היחידה</strong> על המעגל שקואורדינטת ה-<span class="math">\(x\)</span> שלה היא <span class="math">\(-1\)</span>). מכיוון שהתחלנו בדיוק בצד השני של המעגל, הגענו לנקודה הזו אחרי מרחק <span class="math">\(\pi\)</span>, כלומר <span class="math">\(\cos\left(\pi\right)=-1\)</span>. כמו כן, אנחנו חוזרים לנקודה הזו כל <span class="math">\(2\pi\)</span> צעדים (ולא כל <span class="math">\(\pi\)</span> צעדים כי כאמור - יש רק נקודה אחת כזו, להבדיל מהמקרה הקודם שבו היו <strong>שתי</strong> נקודות עם קואורדינטת ה-<span class="math">\(x\)</span> המתאימה שהמרחק ביניהן על המעגל היה בדיוק <span class="math">\(\pi\)</span>). לכן יש אסימפטוטה אופקית בכל הנקודות <span class="math">\(x=\pi+2k\pi\)</span>.</p>
<h2>ומה ההסבר הפורמלי לכל זה?</h2>

<p>אני רוצה לעשות "תם ולא נשלם", כי הפוסט הזה הציג את הרעיונות הכלליים של אסימפטוטות אבל בוודאי שלא נכנס לכל החישובים והסיטואציות האפשריות, כולל אלו שרואים בבית הספר; ועדיין, אני מקווה שהוא עוזר מספיק כדי לקבל את המושג הראשוני של מה הולך כאן בכלל ומי הנפשות הפועלות.</p>
<p>אבל אני לא רוצה לסיים בלי להציג את הפורמליזם האמיתי שעומד מאחורי כל זה, פשוט כי אני זוכר כמה הפריע לי, כתלמיד תיכון שקרא ספרי מתמטיקה, שפטרו דברים כמו הגדרת הגבול ב"לא נוכל כאן להציג את הגדרת הגבול" ואז המשיכו להשתמש בגבולות כמו כלום, כמו שעשינו כאן. אז אני אכתוב פה הסברים קצרים ותמציתיים יחסית; יש לי <a href="https://gadial.net/2010/10/26/limit_of_functions_and_continuity/">פוסטים מלאים יותר</a> בנושאים הללו.</p>
<p>המושג הבסיסי שעליו כל נושא האסימפטוטות מתבסס הוא מושג ה<strong>גבול</strong>. גבול של פונקציה מתאר "לאן הפלט של הפונקציה הולך כשהקלט הולך למקום ספציפי". ההגדרה המדויקת של גבול היא לא קלה לעיכול ולכן נמנעים ממנה בבתי הספר, אבל קל לכתוב את כולה בשורה אחת:</p>
<p>אומרים ש-<span class="math">\(f\left(x\right)\)</span> שואפת לגבול <span class="math">\(L\)</span> כאשר <span class="math">\(x\)</span> שואף ל-<span class="math">\(x_{0}\)</span> ומסמנים את זה בתור <span class="math">\(f\left(x\right)\underset{x\to_{x0}}{\to}L\)</span>, או בסימון החביב עלי יותר שהסתרתי עד כה, <span class="math">\(\lim_{x\to x_{0}}f\left(x\right)=L\)</span>, אם:</p>
<p>לכל <span class="math">\(\varepsilon>0\)</span> קיים <span class="math">\(\delta>0\)</span> כך שאם <span class="math">\(\left|x-x_{0}\right|<\delta\)</span> אז <span class="math">\(\left|f\left(x\right)-L\right|<\varepsilon\)</span></p>
<p>או במילים: לכל אפסילון גדול מאפס אנחנו יכולים למצוא דלתא גדול מאפס, כך שאם <strong>המרחק</strong> של <span class="math">\(x\)</span> מ-<span class="math">\(x_{0}\)</span> קטן מדלתא, אז המרחק של <span class="math">\(f\left(x\right)\)</span> מ-<span class="math">\(L\)</span> קטן מאפסילון.</p>
<p>כשאנחנו מתעסקים עם אסימפטוטות, אנחנו עובדים עם הכללה של ההגדרה הזו שגם מערבת את מושג ה<strong>אינסוף</strong>. בחדו"א נזהרים לא להגדיר דברים תוך התייחסות לאינסוף בתור מספר, אלא בתור סימון בלבד, וזה יוביל אותנו לכמה הגדרות שהן כולן באותה הרוח:</p>
<ul> <li><span class="math">\(\lim_{x\to\infty}f\left(x\right)=L\)</span> אם לכל <span class="math">\(\varepsilon>0\)</span> קיים <span class="math">\(M>0\)</span> כך שאם <span class="math">\(x>M\)</span> אז <span class="math">\(\left|f\left(x\right)-L\right|<\varepsilon\)</span></li>


<li><span class="math">\(\lim_{x\to-\infty}f\left(x\right)=L\)</span> אם לכל <span class="math">\(\varepsilon>0\)</span> קיים <span class="math">\(M>0\)</span> כך שאם <span class="math">\(x<-M\)</span> אז <span class="math">\(\left|f\left(x\right)-L\right|<\varepsilon\)</span></li>


<li><span class="math">\(\lim_{x\to x_{0}}f\left(x\right)=\infty\)</span> אם לכל <span class="math">\(M>0\)</span> קיים <span class="math">\(\delta>0\)</span> כך שאם <span class="math">\(\left|x-x_{0}\right|<\delta\)</span> אז <span class="math">\(f\left(x\right)>M\)</span></li>


<li><span class="math">\(\lim_{x\to x_{0}}f\left(x\right)=-\infty\)</span> אם לכל <span class="math">\(M>0\)</span> קיים <span class="math">\(\delta>0\)</span> כך שאם <span class="math">\(\left|x-x_{0}\right|<\delta\)</span> אז <span class="math">\(f\left(x\right)<-M\)</span></li>

</ul>

<p>את זה אפשר לסבך עוד יותר - שגם השאיפה של <span class="math">\(x\)</span> תהיה לאינסוף/מינוס אינסוף וגם הפונקציה עצמה שואפת לאינסוף תוך כדי, ואפשר גם לדבר על שאיפה "חד צדדית" ל-<span class="math">\(x_{0}\)</span>, למשל <span class="math">\(x\to x_{0}^{+}\)</span> אומר שבמקום הדרישה <span class="math">\(\left|x-x_{0}\right|<\delta\)</span> שבעצם אומרת <span class="math">\(x_{0}-\delta<x<x_{0}+\delta\)</span>, תהיה לנו רק הדרישה <span class="math">\(x_{0}<x<x_{0}+\delta\)</span>, וכדומה.</p>
<p>אם יש לנו שתי פונקציות <span class="math">\(f\left(x\right),g\left(x\right)\)</span>, אפשר לדבר גם על המרחק ביניהן לכל <span class="math">\(x\)</span>: זה פשוט <span class="math">\(\left|f\left(x\right)-g\left(x\right)\right|\)</span>. הדבר הזה הוא בעצמו פונקציה של <span class="math">\(x\)</span>; אני יכול למשל לסמן <span class="math">\(h\left(x\right)=\left|f\left(x\right)-g\left(x\right)\right|\)</span>. עכשיו, אם <span class="math">\(\lim_{x\to\infty}h\left(x\right)=0\)</span>, המשמעות היא שהפונקציות <span class="math">\(f,g\)</span> "שואפות אחת לשניה" כש-<span class="math">\(x\)</span> שואף לאינסוף. אני אחשוב על <span class="math">\(f\)</span> בתור הפונקציה הרגילה שלנו ועל <span class="math">\(g\)</span> בתור קו ישר, ועולה השאלה - איך בעצם נראית פונקציה של קו ישר? התשובה פשוטה: <span class="math">\(g\left(x\right)=mx+a\)</span>, כאשר הקבוע <span class="math">\(m\)</span> נקרא <strong>השיפוע</strong> של הישר ואילו <span class="math">\(a\)</span> היא נקודת החיתוך עם ציר <span class="math">\(y\)</span> (כי <span class="math">\(g\left(0\right)=a\)</span>, ו-<span class="math">\(x=0\)</span> בדיוק כשאנחנו עוברים דרך ציר <span class="math">\(y\)</span>).</p>
<p>עד עכשיו ראינו שני סוגים של קווים: ראשית, קווים אופקיים, שבהם <span class="math">\(m=0\)</span>; ושנית, קווים אנכיים שבהם... אה... <span class="math">\(m=\infty\)</span>? לא אמרתי לפני רגע שאסור לי לעשות משהו כזה? ובכן, כן; קווים אנכיים הם סוג של יוצאים מן הכלל כי הם הקווים היחידים שאינם <strong>פונקציות</strong>. בפונקציה, לכל קואורדינטת <span class="math">\(x\)</span> יש ערך בודד של <span class="math">\(y\)</span> שמתאים לה; אבל בקו אנכי לכל הנקודות אותה קואורדינטת <span class="math">\(x\)</span>. העניין הוא שלא <strong>חייבים</strong> להשתמש בפונקציות כדי לתאר אובייקטים גאומטריים; הדרך הכללית לתאר אותם היא באמצעות <strong>משוואה</strong>.</p>
<p>על הפונקציה <span class="math">\(y=mx+a\)</span> אפשר לחשוב גם בתור משוואה, <span class="math">\(y-mx-a=0\)</span>. זה מוביל אותנו להגדרה ה"כללית" של ישר: אוסף הפתרונות <span class="math">\(\left(x,y\right)\)</span> של משוואה מהצורה <span class="math">\(Ax+By+C=0\)</span> כאשר <span class="math">\(A,B,C\)</span> הם פרמטרים. בפרט, אוסף הפתרונות של המשוואה <span class="math">\(x=a\)</span> הוא ישר - הישר האנכי שחותך את ציר <span class="math">\(x\)</span> בנקודה <span class="math">\(a\)</span>.</p>
<p>אם אנחנו רוצים לבדוק האם יש לפונקציה אסימפטוטה אופקית כש-<span class="math">\(x\)</span> שואף לאינסוף, אנחנו בעצם בודקים האם קיים <span class="math">\(a\)</span> כך ש-<span class="math">\(\left|f\left(x\right)-g\left(x\right)\right|\underset{x\to\infty}{\to}0\)</span> עבור <span class="math">\(g\left(x\right)=a\)</span>, כלומר האם <span class="math">\(\left|f\left(x\right)-a\right|\underset{x\to\infty}{\to}0\)</span>. אם נפתח את הגדרת הגבול בצורה מלאה נראה שאנחנו שואלים האם לכל <span class="math">\(\varepsilon>0\)</span> קיים <span class="math">\(M\)</span> כך שאם <span class="math">\(x>M\)</span> אז <span class="math">\(\left|f\left(x\right)-a-0\right|<\varepsilon\)</span> שזה בעצם אותו הדבר בדיוק כמו לומר ש-<span class="math">\(f\left(x\right)\underset{x\to\infty}{\to}a\)</span>. במילים אחרות, הבעיה של מציאת אסימפטוטה <strong>אופקית</strong> לפונקציה היא בדיוק אותה בעיה כמו לבדוק האם לפונקציה קיים גבול באינסוף. אולי זו הסיבה למה מאז שהתחלתי ללמוד חדו"א באוניברסיטה לא זכור לי שדיברו על אסימפטוטות יותר - פשוט מדברים על גבולות וזהו.</p>
<p>בשביל אסימפטוטה אנכית אנחנו צריכים לבדוק האם קיים <span class="math">\(a\)</span> שעבורו <span class="math">\(\lim_{x\to a^{\pm}}f\left(x\right)=\pm\infty\)</span> (הפלוס/מינוס כאן אומר "או זה או זה"; יש 4 שילובים אפשריים של כיוון השאיפה אל <span class="math">\(a\)</span> והאם הפונקציה שואפת לאינסוף או מינוס אינסוף).</p>
<p>לפונקציה יש לכל היותר שתי אסימפטוטות אופקיות - אחת לכיוון <span class="math">\(\infty\)</span> והשניה לכיוון <span class="math">\(-\infty\)</span>. זאת מכיוון שהגבול של פונקציה בשאיפה לנקודה מסויימת או לאינסוף הוא <strong>יחיד</strong>, בהנחה שהוא קיים. לעומת זאת כפי שראינו עם טנגנס, יכולות להיות אינסוף אסימפטוטות אנכיות - כי פונקציה יכולה לשאוף לאינסוף בכמה נקודות שונות (בכל נקודה כזו הגבול הוא עדיין יחיד - אינסוף).</p>
<p>אז האם סיימנו? לא!</p>
<h2>בונוס: עוד אסימפטוטות!</h2>

<p>ההגדרה הפורמלית שנתתי מאפשרת לי לדבר על משהו שעד עכשיו הסתרתי לגמרי - יש גם אסימפטוטות שאינן אופקיות או אנכיות אלא <strong>משופעות</strong>; כל קו ישר יכול לתפקד בתור אסימפטוטה. בואו נראה דוגמא - הפונקציה <span class="math">\(f\left(x\right)=\frac{x^{3}+2x}{x^{2}+7}\)</span>:</p>
<p><img src="/img/2022/oblique_asymptote.png" alt=""/></p>
<p>נראה שבשאיפה לאינסוף הפונקציה הופכת להיות כמעט קו ישר, שכמובן שואף לאינסוף. בואו נראה טריק שיאפשר לי להוכיח ש-<span class="math">\(g\left(x\right)=x\)</span> היא אכן אסימפטוטה: ראשית, שימו לב לכך ש-<span class="math">\(x^{3}+2x=x\left(x^{2}+7\right)-5x\)</span> (עשיתי פה משהו שנקרא <strong>חלוקת פולינומים</strong> ולא קשה יותר מסתם חילוק ארוך אחרי שמתרגלים). כלומר, אני יכול לכתוב</p>
<p><span class="math">\(\frac{x^{3}+2x}{x^{2}+7}=\frac{x\left(x^{2}+7\right)-5x}{x^{2}+7}=x-\frac{5x}{x^{2}+7}\)</span></p>
<p>בואו נשווה את הפונקציה הזו לקו הישר <span class="math">\(g\left(x\right)=x\)</span>:</p>
<p><span class="math">\(\left|f\left(x\right)-g\left(x\right)\right|=\left|x-\frac{5x}{x^{2}+7}-x\right|=\left|-\frac{5x}{x^{2}+7}\right|\)</span></p>
<p>ואנחנו כבר יודעים שהביטוי הזה שואף לאפס כי המכנה ממעלה גדולה מהמונה.</p>
<p>כדי שהטריק הזה יעבוד, נזקקנו לכך שהמעלה של המונה <span class="math">\(\frac{x^{3}+2x}{x^{2}+7}\)</span> תהיה גדולה מהמעלה של המכנה <strong>בדיוק ב-</strong><strong>1</strong>. אם הייתה פחות גדולה, הייתה לנו אסימפטוטה לא משופעת או שום אסימפטוטה בכלל; ואם הייתה יותר גדולה אז טריק החלוקה של פולינומים היה משאיר אותי עם <span class="math">\(x^{2}\)</span> פחות משהו, או חזקה גבוהה יותר - והיא לא הייתה מתבטלת עם ה-<span class="math">\(x\)</span> של <span class="math">\(g\left(x\right)\)</span>.</p>
<p>הדוגמה שנתתי היא קצת מנוונת, כי יוצא שהאסימפטוטה עוברת דרך ראשית הצירים. בואו נראה דוגמא שבה זה לא קורה, אבל לפני כן נבין איך מוצאים אסימפטוטה כזו באופן כללי. נניח שנתונה לנו פונקציה <span class="math">\(f\left(x\right)\)</span> ואנחנו רוצים למצוא מה האסימפטוטה ב-<span class="math">\(x\to\infty\)</span> (עבור <span class="math">\(-\infty\)</span> זה יהיה אותו רעיון). בואו נניח שיש אסימפטוטה כזו, <span class="math">\(g\left(x\right)=mx+a\)</span> כך שמתקיים <span class="math">\(\left|f\left(x\right)-g\left(x\right)\right|\to0\)</span>. אני רוצה איכשהו למצוא את <span class="math">\(m,a\)</span>; הנה טריק שיעזור לי לעשות את זה. אם אני לוקח את <span class="math">\(g\left(x\right)\)</span> ומחלק אותו ב-<span class="math">\(x\)</span>, התוצאה תהיה <span class="math">\(\frac{g\left(x\right)}{x}=m+\frac{a}{x}\)</span>, והביטוי הזה בבירור שואף ל-<span class="math">\(m\)</span> כאשר <span class="math">\(x\)</span> שואף לאינסוף; אם <span class="math">\(f\left(x\right)\)</span> שואפת אל <span class="math">\(g\left(x\right)\)</span> כאשר <span class="math">\(x\)</span> שואף לאינסוף אני מצפה שההתנהגות של <span class="math">\(\frac{f\left(x\right)}{x}\)</span> תהיה דומה וגם הוא ישאף אל <span class="math">\(m\)</span>. </p>
<p>כדי להוכיח פורמלית ש-<span class="math">\(\lim_{x\to\infty}\frac{f\left(x\right)}{x}=m\)</span> אנחנו צריכים לקחת <span class="math">\(\varepsilon>0\)</span> ולהראות שקיים <span class="math">\(M>0\)</span> כך שאם <span class="math">\(x>M\)</span> אז <span class="math">\(\left|\frac{f\left(x\right)}{x}-m\right|<\varepsilon\)</span>. לצורך כך, אני אשתמש בטכניקת הוכחה סופר-נפוצה בחדו"א: אני אפרק את הביטוי <span class="math">\(\left|\frac{f\left(x\right)}{x}-m\right|\)</span> לסכום של <strong>שני</strong> ביטויים, שאת שניהם אני יכול לחסום. אני אעשה את זה עם הטריק של לחבר ולחסר את <span class="math">\(\frac{g\left(x\right)}{x}\)</span> בתוך הביטוי, מה שנותן לי</p>
<p><span class="math">\(\left|\frac{f\left(x\right)}{x}-m\right|=\left|\frac{f\left(x\right)}{x}-\frac{g\left(x\right)}{x}+\frac{g\left(x\right)}{x}-m\right|\)</span></p>
<p>ועכשיו אני אשתמש בכלי המרכזי של החדו"א: <strong>אי שוויון המשולש</strong>. זו הטענה שמתקיים <span class="math">\(\left|A+B\right|\le\left|A\right|+\left|B\right|\)</span>. למה קוראים לו ככה ואיפה המשולש פה - ובכן, שולי הפוסט הזה צרים מלהיכנס לזה. אני פשוט אשתמש בו:</p>
<p><span class="math">\(\left|\frac{f\left(x\right)}{x}-\frac{g\left(x\right)}{x}+\frac{g\left(x\right)}{x}-m\right|\le\left|\frac{f\left(x\right)}{x}-\frac{g\left(x\right)}{x}\right|+\left|\frac{g\left(x\right)}{x}-m\right|\)</span></p>
<p>כדי לחסום כל ביטוי בנפרד, בואו נזכור אילו גבולות כבר יש לנו:</p>
<p><span class="math">\(\lim_{x\to\infty}\left|f\left(x\right)-g\left(x\right)\right|=0\)</span></p>
<p><span class="math">\(\lim_{x\to\infty}\frac{g\left(x\right)}{x}=m\)</span></p>
<p>כדי "להפעיל" גבול אני בוחר אפסילון כלשהו ומקבל בחזרה <span class="math">\(M\)</span> כך שאם <span class="math">\(x>M\)</span> אז הפונקציה קרובה לגבול עד כדי אפסילון. לי, כזכור, יש כבר <span class="math">\(\varepsilon\)</span> שהוא ה"אתגר" שאני צריך לענות עליו כשאני מוכיח ש-<span class="math">\(\lim_{x\to\infty}\frac{f\left(x\right)}{x}=m\)</span>, אז אני יכול לבחור את מה להעביר לשני הגבולות הללו בצורה שתתאים לי. מכיוון שאני הולך לחבר את שניהם, אני רוצה שהסכום הכולל שלהם יהיה קטן מ-<span class="math">\(\varepsilon\)</span>, אז אני אוכל לנסות להקטין אותם כך ששניהם קטנים מ-<span class="math">\(\frac{\varepsilon}{2}\)</span>.</p>
<p>הגבול הראשון נותן לי קיום של <span class="math">\(M_{1}\)</span> כך שאם <span class="math">\(x>M_{1}\)</span> אז <span class="math">\(\left|f\left(x\right)-g\left(x\right)-0\right|<\frac{\varepsilon}{2}\)</span>.</p>
<p>הגבול השני נותן לי קיום של <span class="math">\(M_{2}\)</span> כך שאם <span class="math">\(x>M_{2}\)</span> אז <span class="math">\(\left|\frac{g\left(x\right)}{x}-m\right|<\frac{\varepsilon}{2}\)</span>.</p>
<p>עכשיו מגיע תעלול סטנדרטי: אני <strong>אגדיר</strong> <span class="math">\(M=\max\left\{ M_{1},M_{2}\right\} \)</span> וכעת אם <span class="math">\(x>M\)</span> אז הוא בו זמנית גדול מ-<span class="math">\(M_{1},M_{2}\)</span> ולכן שני אי השוויונים למעלה מתקיימים עבורו בו זמנית.</p>
<p>יש סיבוך טכני אחד קטן: אני צריך שיתקיים <span class="math">\(\left|\frac{f\left(x\right)-g\left(x\right)}{x}\right|<\frac{\varepsilon}{2}\)</span>, אבל מה שיש לי הוא <span class="math">\(\left|f\left(x\right)-g\left(x\right)\right|<\frac{\varepsilon}{2}\)</span>. למרבה המזל, אם <span class="math">\(x>1\)</span> אז <span class="math">\(\left|\frac{f\left(x\right)-g\left(x\right)}{x}\right|<\left|f\left(x\right)-g\left(x\right)\right|<\frac{\varepsilon}{2}\)</span> וזה מה שאני רוצה - אבל בשביל זה אני חייב לדרוש שיתקיים <span class="math">\(x>1\)</span>. למרבה השמחה אני באמת שולט על זה - במקום להגדיר <span class="math">\(M=\max\left\{ M_{1},M_{2}\right\} \)</span> אני אגדיר <span class="math">\(M=\max\left\{ M_{1},M_{2},1\right\} \)</span> ואקבל את מה שרציתי.</p>
<p>אם כן, לסיכום:</p>
<p><span class="math">\(\left|\frac{f\left(x\right)}{x}-m\right|\le\left|\frac{f\left(x\right)}{x}-\frac{g\left(x\right)}{x}\right|+\left|\frac{g\left(x\right)}{x}-m\right|<\frac{\varepsilon}{2}+\frac{\varepsilon}{2}=\varepsilon\)</span></p>
<p>זה מה שרציתי להוכיח.</p>
<p>אם כן, בהינתן פונקציה <span class="math">\(f\left(x\right)\)</span> שיש לה אסימפטוטה משופעת <span class="math">\(mx+a\)</span> ב-<span class="math">\(x\to\infty\)</span> גילינו איך למצוא את השיפוע <span class="math">\(m\)</span> שלה. אבל איך מוצאים את <span class="math">\(a\)</span>? ובכן, המשמעות של זה ש-<span class="math">\(mx+a\)</span> היא אסימפטוטה של <span class="math">\(f\left(x\right)\)</span> הוא שמתקיים <span class="math">\(\left|f\left(x\right)-mx-a\right|\to0\)</span> אם חושבים על ההגדרה רגע רואים שזה אותו הדבר כמו לומר <span class="math">\(\left|f\left(x\right)-mx\right|\to a\)</span>, לכן כל מה שצריך לעשות הוא לחשב גם את הגבול הזה וסיימנו למצוא את האסימפטוטה.</p>
<p>אם לא קיימת אסימפטוטה, האם חישובי הגבולות שהצגתי עדיין יכולים "בטעות" לתת לנו אסימפטוטה שלא קיימת? ובכן, לא. ייתכן שאין אסימפטוטה אבל החישוב של <span class="math">\(\lim_{x\to\infty}\frac{f\left(x\right)}{x}\)</span> יניב איזה גבול <span class="math">\(m\)</span>, זה בהחלט יכול לקרות. אבל אם הגבול <span class="math">\(\left|f\left(x\right)-mx\right|\)</span> קיים ושווה <span class="math">\(a\)</span> זה מוכיח ש-<span class="math">\(\left|f\left(x\right)-mx-a\right|\to0\)</span> שאומר בדיוק שהקו <span class="math">\(mx+a\)</span> הוא אסימפטוטה של <span class="math">\(f\left(x\right)\)</span>. אם לעומת זאת הגבול <span class="math">\(\left|f\left(x\right)-mx\right|\)</span> לא קיים, אז אכן אין אסימפטוטה.</p>
<p>בואו נראה עכשיו דוגמא קונקרטית - הפונקציה <span class="math">\(f\left(x\right)=\frac{2x^{2}+3x+1}{x}\)</span>. ראשית, <span class="math">\(\frac{f\left(x\right)}{x}=\frac{2x^{2}+3x+1}{x^{2}}\to2\)</span> (זה הטריק הרגיל של מנת המקדמים המובילים של המונה והמכנה) אז <span class="math">\(m=2\)</span>. </p>
<p>שנית, <span class="math">\(f\left(x\right)-mx=\frac{2x^{2}+3x+1}{x}-2x=\frac{3x+1}{x}\)</span> ולכן <span class="math">\(\left|f\left(x\right)-mx\right|\to3\)</span>, וקיבלנו את האסימפטוטה <span class="math">\(y=2x+3\)</span>.</p>
<p>כאן אני הולך לעצור - כיסינו את המושגים הבסיסיים וקצת את האופן שבו משתמשים בהם, אבל עם דוגמאות וטכניקות קונקרטיות לחישוב אסימפטוטות בסיטואציות שונות ומשונות - עם זה אפשר להמשיך עד אינסוף.</p>
        </article>
        
        <footer>
            <p>© כל הזכויות שמורות לגדי אלכסנדרוביץ'</p>
        </footer>
    </div>

    
    <script>
        function toggleMobileMenu() {
            const navLinks = document.getElementById('navLinks');
            navLinks.classList.toggle('expanded');
        }
        
        function searchPosts() {
            const searchTerm = document.getElementById('searchInput').value;
            if (searchTerm.trim()) {
                window.location.href = '/post_list.html?search=' + encodeURIComponent(searchTerm);
            }
        }
        
        document.getElementById('searchInput').addEventListener('keypress', function(e) {
            if (e.key === 'Enter') {
                searchPosts();
            }
        });
    </script>
    
    
    <!-- Auto-render KaTeX math -->
    <script>
        document.addEventListener("DOMContentLoaded", function() {
            renderMathInElement(document.body, {
                delimiters: [
                    {left: "\\[", right: "\\]", display: true},
                    {left: "\\(", right: "\\)", display: false}
                ],
                throwOnError: false
            });
        });
    </script>

</body>
</html>