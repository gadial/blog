<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>בעקבות השערת הרצף, חלק ט&#39;: מוכיחים את ZFC - לא מדויק</title>
    <link rel="icon" type="image/x-icon" href="/new_site/favicon.ico">
    
    
    <!-- KaTeX for math rendering -->
    <link rel="stylesheet" href="https://cdn.jsdelivr.net/npm/katex@0.16.9/dist/katex.min.css">
    <script defer src="https://cdn.jsdelivr.net/npm/katex@0.16.9/dist/katex.min.js"></script>
    <script defer src="https://cdn.jsdelivr.net/npm/katex@0.16.9/dist/contrib/auto-render.min.js"></script>

    
    <style>
        * {
            margin: 0;
            padding: 0;
            box-sizing: border-box;
        }
        
        body {
            font-family: 'Arial', 'David', 'Tahoma', sans-serif;
            line-height: 1.6;
            color: #333;
            background-color: #f5f5f5;
        }
        
        /* Top navigation bar */
        .top-nav {
            background: #2c3e50;
            padding: 15px 20px;
            box-shadow: 0 2px 5px rgba(0,0,0,0.1);
        }
        
        .top-nav .nav-container {
            max-width: 1200px;
            margin: 0 auto;
            display: flex;
            align-items: center;
            justify-content: space-between;
            gap: 20px;
        }
        
        .top-nav .site-title {
            font-size: 1.5em;
            font-weight: bold;
            color: white;
            text-decoration: none;
            white-space: nowrap;
        }
        
        .top-nav .nav-links {
            display: flex;
            gap: 20px;
            align-items: center;
            flex-wrap: wrap;
        }
        
        .top-nav .nav-links a {
            color: #ecf0f1;
            text-decoration: none;
            padding: 5px 10px;
            border-radius: 4px;
            transition: background 0.2s;
            white-space: nowrap;
        }
        
        .top-nav .nav-links a:hover {
            background: #34495e;
        }
        
        .top-nav .search-box {
            display: flex;
            gap: 5px;
        }
        
        .top-nav .search-box input {
            padding: 5px 10px;
            border: none;
            border-radius: 4px;
            font-size: 0.9em;
            min-width: 150px;
        }
        
        .top-nav .search-box button {
            padding: 5px 15px;
            background: #3498db;
            color: white;
            border: none;
            border-radius: 4px;
            cursor: pointer;
            transition: background 0.2s;
        }
        
        .top-nav .search-box button:hover {
            background: #2980b9;
        }
        
        /* Blockquote styling */
        blockquote {
            background: #f9f9f9;
            border-right: 5px solid #ccc;
            margin: 1.5em 10px;
            padding: 0.75em 16px;
            position: relative;
            font-style: italic;
        }
        
        blockquote:before {
            content: '"';
            position: absolute;
            top: -10px;
            right: 8px;
            font-size: 3.5em;
            color: #ccc;
            line-height: 1;
        }
        
        blockquote p {
            display: block;
            margin: 0 0 0.75em 0;
        }
        
        blockquote p:last-child {
            margin-bottom: 0;
        }
        
        
        body {
            line-height: 1.8;
        }
        
        .container {
            max-width: 800px;
            margin: 20px auto;
            background: white;
            padding: 40px;
            box-shadow: 0 2px 10px rgba(0,0,0,0.1);
            border-radius: 8px;
        }
        
        header {
            margin-bottom: 40px;
            border-bottom: 2px solid #e0e0e0;
            padding-bottom: 20px;
        }
        
        h1 {
            font-size: 2.5em;
            margin-bottom: 10px;
            color: #2c3e50;
        }
        
        .post-meta {
            color: #7f8c8d;
            font-size: 0.9em;
        }
        
        .post-meta .date {
            margin-left: 15px;
        }
        
        .post-meta .categories,
        .post-meta .tags {
            display: inline;
        }
        
        .post-meta .categories a,
        .post-meta .tags a {
            color: #3498db;
            text-decoration: none;
            margin: 0 5px;
        }
        
        .post-meta .categories a:hover,
        .post-meta .tags a:hover {
            text-decoration: underline;
        }
        
        article {
            font-size: 1.1em;
        }
        
        article h2 {
            margin-top: 30px;
            margin-bottom: 15px;
            color: #34495e;
            font-size: 1.8em;
        }
        
        article h3 {
            margin-top: 25px;
            margin-bottom: 12px;
            color: #34495e;
            font-size: 1.4em;
        }
        
        article p {
            margin-bottom: 15px;
            text-align: justify;
        }
        
        article ul, article ol {
            margin-right: 30px;
            margin-bottom: 15px;
        }
        
        article li {
            margin-bottom: 8px;
        }
        
        article code {
            background-color: #f4f4f4;
            padding: 2px 6px;
            border-radius: 3px;
            font-family: 'Courier New', monospace;
            font-size: 0.9em;
        }
        
        article pre {
            background-color: #2d2d2d;
            color: #f8f8f2;
            padding: 15px;
            border-radius: 5px;
            overflow-x: auto;
            margin-bottom: 20px;
            direction: ltr;
            text-align: left;
        }
        
        article pre code {
            background-color: transparent;
            padding: 0;
            color: inherit;
        }
        
        /* Image styles - responsive and contained */
        article img {
            max-width: 100%;
            height: auto;
            display: block;
            margin: 20px auto;
        }
        
        /* Math rendering styles */
        .math {
            direction: ltr;
        }
        
        span.math {
            direction: ltr;
        }
        
        /* Override RTL for KaTeX */
        .katex {
            direction: ltr;
            unicode-bidi: embed;
        }
        
        div.math {
            display: block;
            text-align: center;
            padding: 15px 0;
            direction: ltr;
        }
        
        /* RTL adjustments for code blocks */
        .highlight {
            direction: ltr;
            text-align: left;
        }
        
        footer {
            margin-top: 60px;
            padding-top: 20px;
            border-top: 1px solid #e0e0e0;
            text-align: center;
            color: #95a5a6;
            font-size: 0.9em;
        }
        
        /* Responsive design */
        @media (max-width: 768px) {
            .container {
                padding: 20px;
            }
            
            h1 {
                font-size: 2em;
            }
            
            article {
                font-size: 1em;
            }
        }
        
        /* Post navigation */
        .post-navigation {
            display: flex;
            justify-content: space-between;
            margin-bottom: 30px;
            padding-bottom: 20px;
            border-bottom: 2px solid #e0e0e0;
            gap: 20px;
        }
        
        .post-navigation .nav-link {
            flex: 1;
            text-decoration: none;
            color: #2c3e50;
            padding: 15px;
            background: #f8f9fa;
            border-radius: 5px;
            transition: background 0.2s;
        }
        
        .post-navigation .nav-link:hover {
            background: #e9ecef;
        }
        
        .post-navigation .nav-prev {
            text-align: right;
        }
        
        .post-navigation .nav-next {
            text-align: left;
        }
        
        .post-navigation .nav-label {
            font-size: 0.85em;
            color: #7f8c8d;
            display: block;
            margin-bottom: 5px;
        }
        
        .post-navigation .nav-title {
            font-weight: bold;
            font-size: 1.1em;
        }

    </style>
</head>
<body>
    <nav class="top-nav">
        <div class="nav-container">
            <a href="/new_site/" class="site-title">לא מדויק</a>
            <div class="nav-links">
                <a href="/new_site/">דף הבית</a>
                <a href="/new_site/random.html">פוסט אקראי</a>
                <a href="/new_site/post_list.html">כל הפוסטים</a>
                <div class="search-box">
                    <input type="text" id="searchInput" placeholder="חיפוש...">
                    <button onclick="searchPosts()">חפש</button>
                </div>
            </div>
        </div>
    </nav>
    
    
    <div class="container">
        <!-- Post Navigation -->
        
        <nav class="post-navigation">
            
            <a href="/new_site/2023/07/29/continuum_hypothesis_forcing_fundemental_theorem_second_part/" class="nav-link nav-prev">
                <span class="nav-label">פוסט ישן יותר →</span>
                <span class="nav-title">בעקבות השערת הרצף, חלק ח&#39;: המשפט היסודי של תורת הכפיה (המקרה הכללי)</span>
            </a>
            

            
            <a href="/new_site/2023/07/31/continuum_hypothesis_forcing_proving_ch_consistant/" class="nav-link nav-next">
                <span class="nav-label">← פוסט חדש יותר</span>
                <span class="nav-title">בעקבות השערת הרצף, חלק י&#39;: מוכיחים את העקביות של השערת הרצף</span>
            </a>
            
        </nav>
        
        
        <header>
            <h1>בעקבות השערת הרצף, חלק ט&#39;: מוכיחים את ZFC</h1>
            <div class="post-meta">
                <span class="date">2023-07-30</span>
                
                <span class="categories">
                    | קטגוריות:
                    
                    <a href="/categories/תורת הקבוצות.html">תורת הקבוצות</a>
                    
                </span>
                
                
                <span class="tags">
                    | תגיות:
                    
                    <a href="/tags/השערת הרצף.html">השערת הרצף</a>
                    
                </span>
                
            </div>
        </header>
        
        <article>
            <h2>מבוא</h2>

<p>כרגיל בסדרת הפוסטים הזו כדאי להתחיל עם תזכורת למטרות העל שלנו ולכלים שיש לנו בשביל להוכיח אותן. ובכן, כדי להראות שהשערת הרצף בלתי תלויה באקסיומות ZFC יצרנו קודם כל "יקום מתמטי זעיר" <span class="math">\(\mathcal{M}\)</span> שהיה קבוצה בת מניה וטרנזיטיבית שמקיימת את כל אקסיומות ZFC (בהנחה - שלא הוכחנו ולא נוכל להוכיח - שבכלל יש יקום מתמטי <strong>כלשהו </strong>שמקיים את ZFC). אחר כך דיברנו על האופן שבו ניתן <strong>להרחיב</strong> את <span class="math">\(\mathcal{M}\)</span> ליקום מתמטי זעיר אבל קצת פחות <span class="math">\(\mathcal{M}\left[G\right]\)</span>, כאשר <span class="math">\(G\)</span> הוא משהו שנקרא <strong>אידאל גנרי</strong> שנבנה מתוך קבוצה של <strong>תנאי כפיה</strong>. הרעיון הוא שתנאי כפיה מסויימים מכתיבים שהאידאל הגנרי יבטיח שב-<span class="math">\(\mathcal{M}\left[G\right]\)</span> קורה משהו מעניין - למשל שהשערת הרצף תתקיים/לא תתקיים ב-<span class="math">\(\mathcal{M}\left[G\right]\)</span>. האתגר המרכזי שלנו בבנייה הזו היה להוכיח ש-<span class="math">\(\mathcal{M}\left[G\right]\)</span> מקיימת את אקסיומות ZFC. הוכחנו שחמש מהן מתקיימות כבר בפוסט שבו ראינו לראשונה את <span class="math">\(\mathcal{M}\left[G\right]\)</span>, כי היה קל למדי להוכיח אותן. נשארו לנו ארבע: אקסיומות ההפרדה, קבוצת החזקה, ההחלפה והבחירה. את כולן נוכיח בפוסט הזה (אבל שוב, מה המשמעות של "להוכיח" כאן? אנחנו מוכיחים הוכחה <strong>יחסית</strong>: מתוך ההנחה ש-<span class="math">\(\mathcal{M}\)</span> מקיימת את האקסיומות, אנחנו מוכיחים שגם <span class="math">\(\mathcal{M}\left[G\right]\)</span> תקיים אותן).</p>
<p>אם רוצים את האקשן, אפשר לקפוץ לחלק הבא, אבל לפני כן בואו נזכיר את הנקודות העיקריות שנזדקק להן בפוסט הזה.</p>
<p>ראשית, תנאי כפייה: בהינתן היקום הזעיר שלנו <span class="math">\(\mathcal{M}\)</span> לקחנו קבוצה <span class="math">\(P\in\mathcal{M}\)</span> כלשהי בו וקראנו לאיברים שלה <strong>תנאי כפיה</strong>. בשימוש בפועל תהיה חשיבות גדולה לצורה שבה <span class="math">\(P\)</span> נבנית אבל כרגע אנחנו מוכיחים משפטים כלליים אז <span class="math">\(P\)</span> יכולה להיות כל קבוצה ב-<span class="math">\(\mathcal{M}\)</span>. עכשיו, בתוך <span class="math">\(P\)</span> קיימות תת-קבוצות "נחמדות" <span class="math">\(G\subseteq P\)</span> שנקראות <strong>אידאל גנרי</strong>; לא ניכנס כרגע לתכונות שלהן. הנקודה היא ש-<span class="math">\(G\)</span> היא קבוצה שהיינו מאוד רוצים להוסיף ל-<span class="math">\(\mathcal{M}\)</span> כדי לקבל יקום זעיר שתואם את הדרישות שלנו. היקום הזה נקרא <span class="math">\(\mathcal{M}\left[G\right]\)</span>.</p>
<p>שנית, מה הבניה של <span class="math">\(\mathcal{M}\left[G\right]\)</span>: לצורך הבניה הגדרנו אובייקטים שנקראים <strong>שמות</strong>-<span class="math">\(P\)</span>. כל שם שכזה הוא איבר <span class="math">\(\tau\in\mathcal{M}\)</span> (זה חשוב, שהוא שייך ליקום הזעיר <span class="math">\(\mathcal{M}\)</span>) כך שהאיברים של <span class="math">\(\tau\)</span> הם זוגות <span class="math">\(\left(\sigma,p\right)\)</span> כך ש-<span class="math">\(\sigma\)</span> גם הוא שם-<span class="math">\(P\)</span> (מדרגה נמוכה יותר מ-<span class="math">\(\tau\)</span>; לא ניכנס לזה) ו-<span class="math">\(p\in P\)</span> הוא תנאי כפיה ש"מתייג" את <span class="math">\(\sigma\)</span>. דרישה מועילה אחת על שמות היא שאם <span class="math">\(\left(\sigma,p\right)\in\tau\)</span> וגם <span class="math">\(p\subseteq q\)</span> אז גם <span class="math">\(\left(\sigma,q\right)\in\tau\)</span>; השתמשנו בזה בעבר ונשתמש בזה גם הפעם.</p>
<p>בהינתן שם <span class="math">\(\tau\)</span> ואידאל גנרי <span class="math">\(G\)</span> אנחנו נותנים לו ערך בצורה הבאה: <span class="math">\(\tau^{G}=\left\{ \sigma^{G}\ |\ \exists p\in G:\left(\sigma,p\right)\in\tau\right\} \)</span>. כלומר, <span class="math">\(G\)</span> משמש בתור מין "מסנן" שמוחק מ-<span class="math">\(\tau\)</span> את החלקים שלא מתויגים עם תנאי כפיה ששייכים ל-<span class="math">\(G\)</span>. וזהו, זו הבניה: אנחנו מגדירים את <span class="math">\(\mathcal{M}\left[G\right]\)</span> להיות כל האיברים מהצורה <span class="math">\(\tau^{G}\)</span>.</p>
<p>הכלי המרכזי שאנחנו זקוקים לו כשבאים להוכיח דברים על <span class="math">\(\mathcal{M}\left[G\right]\)</span> הוא מה שנקרא <strong>המשפט היסודי של תורת הכפיה</strong> שהוכחנו בפוסטים האחרונים. בשביל לנסח אותו צריך להכניס מושג חדש לתמונה - יחס הכפיה. אם כן, ניקח נוסחה כלשהי <span class="math">\(\phi\left(x_{1},\ldots,x_{n}\right)\)</span> שהמשתנים החופשיים שלה הם <span class="math">\(x_{1},\ldots,x_{n}\)</span>, וניקח שמות-<span class="math">\(P\)</span> ספציפיים <span class="math">\(\tau_{1},\ldots,\tau_{n}\)</span> ונציב אותם בתוך המשתנים החופשיים הללו כדי לקבל "תבנית נוסחה" <span class="math">\(\phi\left(\tau_{1},\ldots,\tau_{n}\right)\)</span>. בצורה הזו לנוסחה עדיין אין ערך אמת מוגדר, אבל ברגע שאנחנו מכניסים לתמונה אידאל גנרי <span class="math">\(G\)</span>, אפשר לבדוק איזה ערך הוא נותן לכל השמות שהצבנו בנוסחה, כלומר להסתכל על <span class="math">\(\phi\left(\tau_{1}^{G},\ldots,\tau_{n}^{G}\right)\)</span>. הנוסחה <strong>הזו</strong> כבר מקבלת ערך "אמת" או "שקר" מעל <span class="math">\(\mathcal{M}\left[G\right]\)</span>, ואם היא מקבלת ערך אמת אנחנו מסמנים את זה ב-<span class="math">\(\mathcal{M}\left[G\right]\models\phi\left(\tau_{1}^{G},\ldots,\tau_{n}^{G}\right)\)</span>.</p>
<p>עכשיו, בהינתן תנאי כפיה <span class="math">\(p\in P\)</span> כלשהו, אנחנו אומרים שהוא <strong>כופה</strong> את <span class="math">\(\phi\left(\tau_{1},\ldots,\tau_{n}\right)\)</span> ומסמנים זאת <span class="math">\(p\Vdash\phi\left(\tau_{1},\ldots,\tau_{n}\right)\)</span> אם <strong>לכל</strong> אידאל גנרי <span class="math">\(G\)</span> כך ש-<span class="math">\(p\in G\)</span>, מתקיים <span class="math">\(\mathcal{M}\left[G\right]\models\phi\left(\tau_{1}^{G},\ldots,\tau_{n}^{G}\right)\)</span>. דהיינו, תנאי הכפיה היחיד, הבודד, הקטן, הפשוט <span class="math">\(p\)</span> מספיק לבדו להבטיח ש-<span class="math">\(\phi\left(\tau_{1},\ldots,\tau_{n}\right)\)</span> יהיה בעל ערך אמת בכל אידאל גנרי שמכיל את <span class="math">\(p\)</span>.</p>
<p>המשפט היסודי אומר שני דברים, שההוכחה שלהם הייתה שלובה זה בזה:</p>
<ul> <li>אם <span class="math">\(\mathcal{M}\left[G\right]\models\phi\left(\tau_{1}^{G},\ldots,\tau_{n}^{G}\right)\)</span> עבור <span class="math">\(G\)</span> כלשהו, אז קיים <span class="math">\(p\in G\)</span> כך ש-<span class="math">\(p\Vdash\phi\left(\tau_{1},\ldots,\tau_{n}\right)\)</span>.</li>


<li>אפשר להגדיר את היחס <span class="math">\(p\Vdash\phi\left(\tau_{1},\ldots,\tau_{n}\right)\)</span> במסגרת <span class="math">\(\mathcal{M}\)</span> (כלומר, לבנות פורמלית את קבוצת ה-<span class="math">\(n+1\)</span>-יות <span class="math">\(\left(p,\tau_{1},\ldots,\tau_{n}\right)\)</span> כך ש-<span class="math">\(p\Vdash\phi\left(\tau_{1},\ldots,\tau_{n}\right)\)</span>).</li>

</ul>

<p>זה כל מה שנזדקק לו; בואו ניגש לעבודה. כרגיל, אני הולך להיצמד לספר של Weaver ולהוכחות שלו, עד לרמת הסימונים.</p>
<h2>אקסיומת ההפרדה</h2>

<p>כזכור, באופן לא פורמלי אקסיומת ההפרדה אומרת שאם יש לנו קבוצה <span class="math">\(A\)</span> ואנחנו מסוגלים לנסח בצורה פורמלית קריטריון כלשהו שאברי <span class="math">\(A\)</span> יכולים לקיים/לא לקיים, אז התת-קבוצה של <span class="math">\(A\)</span> של כל האיברים שמקיימים את הקריטריון הזה קיימת.</p>
<p>הנה הניסוח הפורמלי שאותו נוכיח עבור <span class="math">\(\mathcal{M}\left[G\right]\)</span>: תהא <span class="math">\(\phi\)</span> נוסחה כלשהי עם משתנים חופשיים <span class="math">\(u,x_{1},\ldots,x_{n}\)</span>. אז לכל קבוצה <span class="math">\(\tau^{G}\in\mathcal{M}\left[G\right]\)</span> וכל אוסף של <strong>פרמטרים</strong> <span class="math">\(\tau_{1}^{G},\ldots,\tau_{n}^{G}\in\mathcal{M}\left[G\right]\)</span>, הקבוצה הבאה שייכת ל-<span class="math">\(\mathcal{M}\left[G\right]\)</span>:</p>
<p><span class="math">\(y=\left\{ x\in\tau^{G}\ |\ \mathcal{M}\left[G\right]\models\phi\left(x,\tau_{1}^{G},\ldots,\tau_{n}^{G}\right)\right\} \)</span></p>
<p>האתגר שלנו הוא ממש לבנות את הקבוצה הזו יש מאין, אבל כמובן שתוך ניצול כלשהו של קיום אקסיומת ההפרדה ב-<span class="math">\(\mathcal{M}\)</span> עצמו. בשביל זה צריך לזכור נקודה עדינה כלשהי: שמות-<span class="math">\(P\)</span> הם כולם איברים של <span class="math">\(\mathcal{M}\)</span>. לכל <span class="math">\(\tau\)</span>, מתקיים <span class="math">\(\tau\in\mathcal{M}\)</span>. הנקודה שבה אנחנו פורצים "מעבר לגבולות <span class="math">\(\mathcal{M}\)</span>" היא בשלב השמת הערך; בהחלט ייתכן שיתקיים <span class="math">\(\tau^{G}\notin\mathcal{M}\)</span> כי תהליך הפילטור המורכב ש-<span class="math">\(\tau\)</span> עבר יצר תת-קבוצות שלא היו קיימות שם קודם. אבל השמות עצמם הם כולם איברים של <span class="math">\(\mathcal{M}\)</span> - ואם הם איברים של <span class="math">\(\mathcal{M}\)</span>, אפשר להפעיל את אקסיומת ההפרדה <strong>עליהם</strong>.</p>
<p>אם כן, כדי לבנות את תת-הקבוצה של <span class="math">\(\tau^{G}\)</span> בואו ניקח את השם <span class="math">\(\tau\)</span> ונבנה תת-קבוצה שלו, שמוגדרת כך:</p>
<p><span class="math">\(\pi=\left\{ \left(\sigma,p\right)\in\tau\ |\ p\Vdash\phi\left(\sigma,\tau_{1},\ldots,\tau_{n}\right)\right\} \)</span></p>
<p>כדי שאפשר יהיה להשתמש באקסיומת ההפרדה, יחס הכפיה <span class="math">\(\Vdash\)</span> צריך להיות ניתן להגדרה במסגרת <span class="math">\(\mathcal{M}\)</span>; זה למרבה המזל בדיוק מה שהוכחנו כחלק מהמשפט היסודי. אז הבניה הזו תקפה. בנוסף לכך, צריך לשים לב לכך ש-<span class="math">\(\pi\)</span> עצמה היא שם-<span class="math">\(P\)</span>. האיברים שלה הם בוודאי מהצורה הנכונה, אבל זה לא מספיק - צריך להראות שאם <span class="math">\(\left(\sigma,p\right)\in\pi\)</span> אז גם <span class="math">\(\left(\sigma,q\right)\in\pi\)</span> לכל <span class="math">\(p\subseteq q\)</span>. זה עוד משהו שראינו בפוסט הקודם - שאם <span class="math">\(p\)</span> כופה משהו, גם כל הרחבה <span class="math">\(q\)</span> של <span class="math">\(p\)</span> תכפה אותו, אז לא אחזור על זה כאן.</p>
<p>נשאר רק להראות שאכן, <span class="math">\(\pi^{G}=y\)</span>. ואת זה נעשה, כמו שתמיד כיף לעשות בתורת הקבוצות החל מהסמסטר הראשון של התואר הראשון, על ידי <strong>הכלה דו כיוונית</strong>.</p>
<p>בכיוון אחד, ניקח איבר כלשהו של <span class="math">\(\pi^{G}\)</span>. איבר כזה הוא מהצורה <span class="math">\(\sigma^{G}\)</span> כאשר <span class="math">\(\left(\sigma,p\right)\in\pi\)</span> ובנוסף <span class="math">\(p\in G\)</span>. עכשיו, לפי הקריטריון שמגדיר את <span class="math">\(\pi\)</span>, אנחנו יודעים ש-<span class="math">\(p\Vdash\phi\left(\sigma,\tau_{1},\ldots,\tau_{n}\right)\)</span>, ומכיוון ש-<span class="math">\(p\in G\)</span> אז מהגדרת הכפיה אנחנו מסיקים ש-<span class="math">\(\mathcal{M}\left[G\right]\models\phi\left(\sigma^{G},\tau_{1}^{G},\ldots,\tau_{n}^{G}\right)\)</span> ולכן <span class="math">\(\sigma^{G}\in y\)</span> על פי הגדרת <span class="math">\(y\)</span>. זה כיוון אחד שהראה לנו <span class="math">\(\pi^{G}\subseteq y\)</span>, והוא פשוט כל כך כי הגדרת יחס הכפיה שירתה בדיוק את המטרה שהיא באה לשרת - להבטיח ש-<span class="math">\(\mathcal{M}\left[G\right]\)</span> תספק פסוק מסוים. שימו לב שבכיוון הזה לא נזקקנו בכלל למשפט היסודי.</p>
<p>הכיוון השני יהיה קצת יותר טריקי. אנחנו לוקחים איבר <span class="math">\(x\in y\)</span>, כלומר איבר <span class="math">\(x\in\tau^{G}\)</span> שעבורו מתקיים <span class="math">\(\mathcal{M}\left[G\right]\models\phi\left(x,\tau_{1}^{G},\ldots,\tau_{n}^{G}\right)\)</span>. מכיוון ש-<span class="math">\(x\in\tau^{G}\)</span> אז הוא מהצורה <span class="math">\(\sigma^{G}\)</span> עבור <span class="math">\(\sigma\)</span> שהופיע בתוך <span class="math">\(\tau\)</span>; ליתר דיוק, <span class="math">\(\left(\sigma,p\right)\in\tau\)</span> עבור <span class="math">\(p\in G\)</span> כלשהו. אז אפשר לכתוב <span class="math">\(\mathcal{M}\left[G\right]\models\phi\left(\sigma^{G},\tau_{1}^{G},\ldots,\tau_{n}^{G}\right)\)</span> והמשפט היסודי אומר לנו שקיים <span class="math">\(q\in G\)</span> כך ש-<span class="math">\(q\Vdash\phi\left(\sigma,\tau_{1},\ldots,\tau_{n}\right)\)</span>.</p>
<p>עכשיו יש לנו נקודה עדינה: אנחנו יודעים ש-<span class="math">\(\left(\sigma,p\right)\in\tau\)</span> ואנחנו יודעים ש-<span class="math">\(q\)</span> כופה את <span class="math">\(\phi\left(\sigma,\tau_{1},\ldots,\tau_{n}\right)\)</span>, אבל ייתכן ש-<span class="math">\(p\ne q\)</span> ואנחנו צריכים תנאי כפיה שיעשה את שני אלו <strong>ביחד</strong>. כאן נכנס טריק שכבר השתמשנו בו כמה פעמים: מכיוון ש-<span class="math">\(p,q\in G\)</span> אפשר להשתמש בתכונה של אידאלים שלכל שני איברים יש הרחבה משותפת בתוך האידאל, נאמר <span class="math">\(p^{\prime}\in G\)</span>. מכך ש-<span class="math">\(\left(\sigma,p\right)\in\tau\)</span> אפשר להסיק <span class="math">\(\left(\sigma,p^{\prime}\right)\in\tau\)</span> כי זה חלק מהדרישה שהייתה לנו משמות-<span class="math">\(P\)</span>; וכבר אמרתי קודם שראינו שאם <span class="math">\(q\)</span> כופה משהו, גם כל הרחבה שלו כופה אותו. לכן עם <span class="math">\(p^{\prime}\)</span> הזה יש לנו <span class="math">\(\left(\sigma,p^{\prime}\right)\in\pi\)</span> ולכן <span class="math">\(\sigma^{G}\in\pi^{G}\)</span>. זה מראה לנו ש-<span class="math">\(y\subseteq\pi^{G}\)</span>, ושני הכיוונים ביחד נותנים לנו את <span class="math">\(y=\pi^{G}\)</span> המבוקש. הוכחנו את אקסיומת ההפרדה!</p>
<h2>אקסיומת קבוצת החזקה</h2>

<p>הטענה הפורמלית שאנחנו רוצים להוכיח עכשיו היא זו: לכל קבוצה <span class="math">\(\tau^{G}\in\mathcal{M}\left[G\right]\)</span>, מתקיים ש-<span class="math">\(\mathcal{P}\left(\tau^{G}\right)\cap\mathcal{M}\left[G\right]\in\mathcal{M}\left[G\right]\)</span>. כלומר - קבוצת כל תתי-הקבוצות של <span class="math">\(\tau^{G}\)</span> ששייכות ל-<span class="math">\(\mathcal{M}\left[G\right]\)</span> היא עצמה איבר של <span class="math">\(\mathcal{M}\left[G\right]\)</span>. אינטואיטיבית אולי קצת קשה לעכל את הקטע הזה שאנחנו לא דורשים שקבוצת <strong>כל</strong> תתי-הקבוצות של <span class="math">\(\tau^{G}\)</span> תהיה ב-<span class="math">\(\mathcal{M}\left[G\right]\)</span>, אבל זו בדיוק המשמעות של רלטיביזציה של ZFC ל"יקומים מתמטיים זעירים" כמו <span class="math">\(\mathcal{M}\left[G\right]\)</span> שהם מלכתחילה בני מניה ולכן אין סיכוי שיהיה בהם את <strong>כל</strong> תתי-הקבוצות של קבוצות בנות מניה אינסופיות (כי יש מספר לא בן מניה של תתי-קבוצות כאלו).</p>
<p>כמו קודם, אנחנו צריכים לבנות שם-<span class="math">\(P\)</span> כלשהו שיהיה מי שנותן לנו את הקבוצה המבוקשת, וגם הפעם נעשה את זה מתוך <span class="math">\(\tau\)</span> עצמו:</p>
<p><span class="math">\(\hat{\tau}=\left\{ \left(\sigma,p\right)\ |\ \sigma\subseteq\tau,p\in P\right\} \)</span>, כך שכל <span class="math">\(\sigma\)</span> כזה הוא בעצמו שם-<span class="math">\(P\)</span> (קשה לי לכתוב בתוך הסוגריים המסולסלים את זה)</p>
<p>את <span class="math">\(\hat{\tau}\)</span> אפשר לבנות במסגרת <span class="math">\(\mathcal{M}\)</span> (שכזכור, מקיימת את כל ZFC) בתהליך הבא: ראשית כל לוקחים את קבוצת החזקה של <span class="math">\(\tau\)</span> בעזרת <strong>אקסיומת קבוצת החזקה</strong>. יש בה הרבה תתי-קבוצות של <span class="math">\(\tau\)</span>, גם כאלו שהן לא שמות-<span class="math">\(P\)</span> (כי אין את הסגירות כלפי מעלה של תנאי הכפייה). אז בעזרת <strong>אקסיומת ההפרדה</strong> משאירים רק את מי שהם שמות-<span class="math">\(P\)</span>. אחר כך לסיום בונים את <strong>המכפלה הקרטזית</strong> של הקבוצה שקיבלנו יחד עם <span class="math">\(P\)</span> (בניה של מכפלה קרטזית של שתי קבוצות <span class="math">\(A\times B\)</span> מתבצעת עם <strong>אקסיומת הזיווג</strong> שיחד עם <strong>אקסיומת האיחוד</strong> בונה את <span class="math">\(A\cup B\)</span>, שתי הפעלות של <strong>אקסיומת קבוצת החזקה</strong> שנותנות את <span class="math">\(\mathcal{P}\mathcal{P}\left(A\cup B\right)\)</span> ולסיום הפעלה של <strong>אקסיומת ההפרדה</strong> ששולפת מהסמטוחה הזו את האיברים מהצורה <span class="math">\(\left(a,b\right)\triangleq\left\{ \left\{ a\right\} ,\left\{ a,b\right\} \right\} \)</span> כך ש-<span class="math">\(a\in A,b\in B\)</span>).</p>
<p><span class="math">\(\hat{\tau}\)</span> הוא שם-<span class="math">\(P\)</span> באופן טריוויאלי למדי: כל אבריו הם על פי הגדרה מהצורה <span class="math">\(\left(\sigma,p\right)\)</span>, ואם <span class="math">\(\left(\sigma,p\right)\in\hat{\tau}\)</span> ו-<span class="math">\(p\subseteq q\)</span> אז כמובן שגם <span class="math">\(\left(\sigma,q\right)\in\hat{\tau}\)</span> כי <strong>לכל</strong> איבר של <span class="math">\(P\)</span> יהיה לנו אותו כזוג עם <span class="math">\(\sigma\)</span> ב-<span class="math">\(\hat{\tau}\)</span>. אם כן, כל מה שנותר להראות הוא ש-<span class="math">\(\hat{\tau}^{G}\)</span> הוא אכן קבוצת כל תתי-הקבוצות של <span class="math">\(\tau^{G}\)</span> ב-<span class="math">\(\mathcal{M}\left[G\right]\)</span>.</p>
<p>בכיוון אחד, כל איבר של <span class="math">\(\hat{\tau}^{G}\)</span> הוא מהצורה <span class="math">\(\sigma^{G}\)</span> כך ש-<span class="math">\(\sigma\subseteq\tau\)</span>. מכאן שגם <span class="math">\(\sigma^{G}\subseteq\tau^{G}\)</span> כי כל איבר שיהיה שייך ל-<span class="math">\(\sigma^{G}\)</span> התווסף לשם בזכות זוג <span class="math">\(\left(\pi,p\right)\)</span> ששייך גם ל-<span class="math">\(\tau\)</span> (בזכות ההכלה <span class="math">\(\sigma\subseteq\tau\)</span>) ולכן מוסיף את אותו איבר.</p>
<p>הכיוון השני הוא המעניין יותר - אנחנו רוצים להראות ש<strong>כל</strong> תת-קבוצה של <span class="math">\(\tau^{G}\)</span> ששייכת ל-<span class="math">\(\mathcal{M}\left[G\right]\)</span> נמצאת בתוך <span class="math">\(\hat{\tau}^{G}\)</span>. ראשית, כל איבר של <span class="math">\(\mathcal{M}\left[G\right]\)</span> הוא מצורה ספציפית: <span class="math">\(\pi^{G}\)</span> עבור שם <span class="math">\(\pi\)</span> כלשהו. לכן אנחנו מתחילים עם <span class="math">\(\pi^{G}\subseteq\tau^{G}\)</span>. מה שנרצה לעשות הוא למצוא שם <span class="math">\(\pi^{\prime}\)</span> שמגדיר את אותו איבר כמו <span class="math">\(\pi\)</span>, כך שאנחנו יודעים בודאות ש-<span class="math">\(\pi^{\prime}\)</span> מופיע כחלק מ-<span class="math">\(\hat{\tau}\)</span>, כלומר כך שאנחנו יודעים ש-<span class="math">\(\pi^{\prime}\subseteq\tau\)</span>. בשביל הבניה הזו של <span class="math">\(\pi^{\prime}\)</span> שוב נגייס לעזרתנו את מושג הכפיה - הנה למה חיכינו למשפט היסודי בשביל האקסיומה הזו:</p>
<p><span class="math">\(\pi^{\prime}=\left\{ \left(\sigma^{\prime},p\right)\in\tau\ |\ p\Vdash\sigma^{\prime}\in\pi\right\} \)</span></p>
<p>מההגדרה ברור ש-<span class="math">\(\pi^{\prime}\subseteq\tau\)</span>, לכן רק נשאר להראות ש-<span class="math">\(\pi^{G}=\pi^{\prime G}\)</span>, ואת זה נעשה... בהכלה דו כיוונית.</p>
<p>מצד אחד, אם <span class="math">\(\sigma^{\prime G}\in\pi^{\prime}{}^{G}\)</span> זה אומר שקיים <span class="math">\(p\in G\)</span> כך ש-<span class="math">\(\left(\sigma^{\prime},p\right)\in\pi^{\prime}\)</span>, כך ש-<span class="math">\(p\Vdash\sigma^{\prime}\in\pi\)</span>. מכיוון ש-<span class="math">\(p\in G\)</span> יחס הכפיה הזה מלמד אותנו ש-<span class="math">\(\sigma^{\prime G}\in\pi^{G}\)</span>, שזה בדיוק מה שרצינו.</p>
<p>מצד שני, אם <span class="math">\(\sigma^{G}\in\pi^{G}\)</span>, אז מכיוון ש-<span class="math">\(\pi^{G}\subseteq\tau^{G}\)</span> נקבל <span class="math">\(\sigma^{G}\in\tau^{G}\)</span>, מה שאומר שקיים <span class="math">\(\left(\sigma^{\prime},p_{1}\right)\in\tau\)</span> כך ש-<span class="math">\(p_{1}\in G\)</span> ו-<span class="math">\(\sigma^{\prime G}=\sigma^{G}\)</span>. עכשיו המשפט היסודי נכנס לתמונה: מכיוון שמתקיים השוויון <span class="math">\(\sigma^{\prime G}=\sigma^{G}\)</span>, אז קיים <span class="math">\(p_{2}\in G\)</span> שכופה את <span class="math">\(\sigma^{\prime}=\sigma\)</span>, ואפשר לקחת הרחבה משותפת <span class="math">\(p_{1},p_{2}\subseteq p\)</span> ולקבל <span class="math">\(p\in G\)</span> שמקיים גם <span class="math">\(\left(\sigma^{\prime},p\right)\in\tau\)</span> וגם <span class="math">\(p\Vdash\sigma^{\prime}=\sigma\)</span>.</p>
<p>עכשיו מגיעה נקודה עדינה. כדי להוכיח ש-<span class="math">\(\sigma^{G}\in\pi^{\prime G}\)</span> מספיק להראות רק <span class="math">\(\sigma^{\prime G}\in\pi^{\prime G}\)</span> כי הרי ראינו ש-<span class="math">\(\sigma^{\prime G}=\sigma^{G}\)</span>; אבל כדי להראות <span class="math">\(\sigma^{\prime G}\in\pi^{\prime G}\)</span> צריך להראות שמתקיים הקריטריון <span class="math">\(p\Vdash\sigma^{\prime}\in\pi\)</span>. בפועל כל מה שראינו הוא רק <span class="math">\(p\Vdash\sigma^{\prime}=\sigma\)</span>. לכן בואו נוסיף עוד משהו לתמונה: מכיוון שההנחה הבסיסית שלנו בכיוון הזה הייתה <span class="math">\(\sigma^{G}\in\pi^{G}\)</span>, המשפט היסודי נותן לנו איבר שכופה את <span class="math">\(\sigma\in\pi\)</span>, ואפשר להניח שזה ה-<span class="math">\(p\)</span> שלנו (אחרת שוב ניקח הרחבה משותפת).</p>
<p>אז יש לנו <span class="math">\(p\Vdash\sigma^{\prime}=\sigma\)</span> וגם <span class="math">\(p\Vdash\sigma\in\pi\)</span>, ומשני אלו ניתן להסיק <span class="math">\(p\Vdash\sigma^{\prime}\in\pi\)</span>. פורמלית, כדי להסיק את זה, ניקח <span class="math">\(G^{\prime}\)</span> כלשהו כך ש-<span class="math">\(p\in G^{\prime}\)</span>, אז מ-<span class="math">\(p\Vdash\sigma^{\prime}=\sigma\)</span> נקבל <span class="math">\(\sigma^{\prime G^{\prime}}=\sigma^{G^{\prime}}\)</span> ומ-<span class="math">\(p\Vdash\sigma\in\pi\)</span> נקבל <span class="math">\(\sigma^{G^{\prime}}\in\pi^{G^{\prime}}\)</span>. משילוב של שניהם נקבל <span class="math">\(\sigma^{\prime G^{\prime}}\in\pi^{G^{\prime}}\)</span>, וזה מה שרצינו - הראינו שהשוויון הזה מתקיים בכל אידאל שמכיל את <span class="math">\(p\)</span>, ולכן <span class="math">\(p\Vdash\sigma^{\prime}\in\pi\)</span>, מה שמסיים את ההוכחה של אקסיומת קבוצת החזקה.</p>
<h2>אקסיומת ההחלפה</h2>

<p>אני חייב להודות, מכל האקסיומות, ההחלפה תמיד מבעיתה אותי. אפילו קשה לי עם הניסוח שלה. ראשית, היא וההפרדה הן האקסיומות היחידות שאינן "סתם" אקסיומות אלא <strong>סכמות</strong>, כלומר אינסוף אקסיומות שונות כשכל אקסיומה תלויה בפסוק <span class="math">\(\phi\)</span> כלשהו. שנית, בזמן שאקסיומת ההפרדה קלה לעיכול כי היא בסך הכל אומרת "בואו ניקח תת-קבוצה", אקסיומת ההחלפה אומרת - מה בעצם? שהפעלה של פונקציה על קבוצה נותנת קבוצה? אבל בלי שהפונקציה באמת תהיה פונקציה אלא תהיה פסוק שמתנהג כמו פונקציה? אבל כל זה הוא סתם פחד אינסטנקטיבי כזה, כי האקסיומה לא באמת כזו גרועה ולא יהיה כזה קשה להוכיח שהיא מתקיימת ב-<span class="math">\(\mathcal{M}\left[G\right]\)</span>.</p>
<p>הנה מה שהאקסיומה אומרת: ראשית, מתחילים עם נוסחה <span class="math">\(\phi\left(u,v,x_{1},\ldots,x_{n}\right)\)</span> שכדאי לחשוב בה על <span class="math">\(u\)</span> בתור "קלט", על <span class="math">\(v\)</span> בתור "פלט" ועל <span class="math">\(x_{1},\ldots,x_{n}\)</span> בתור "פרמטרים". עכשיו, ניקח קבוצה כלשהי ב-<span class="math">\(\mathcal{M}\left[G\right]\)</span>, כלומר <span class="math">\(\tau^{G}\in\mathcal{M}\left[G\right]\)</span>, וניקח ערכים <span class="math">\(\tau_{1}^{G},\ldots,\tau_{n}^{G}\)</span> עבור הפרמטרים. לבסוף, נניח שלכל <span class="math">\(x\in\tau^{G}\)</span> קיים ויחיד <span class="math">\(y\in\mathcal{M}\left[G\right]\)</span> כך שהנוסחה <span class="math">\(\phi\left(x,y,\tau_{1}^{G},\ldots,\tau_{n}^{G}\right)\)</span> היא בעלת ערך אמת - אז במקרה זה, אוסף האיברים שמתקבל מהחלפת כל <span class="math">\(x\in\tau^{G}\)</span> ב-<span class="math">\(y\)</span> המתאים לו על פי הנוסחה הוא קבוצה ששייכת ל-<span class="math">\(\mathcal{M}\left[G\right]\)</span>.</p>
<p>לפני שניגש להוכחה, שאלה: למה בעצם צריך את אקסיומת ההחלפה ואי אפשר פשוט להשתמש באקסיומת ההפרדה כדי להוכיח שהתמונה של <span class="math">\(\phi\)</span> קיימת? הרי התמונה של <span class="math">\(\phi\)</span> היא אוסף של <span class="math">\(y\)</span>-ים שמקיימים את התכונה "קיים <span class="math">\(x\)</span> כך ש-<span class="math">\(\phi\left(x,y,\ldots\right)\)</span> מתקיימת". זה נראה מתאים להפרדה. העניין הוא שבשביל להשתמש בהפרדה, כל ה-<span class="math">\(y\)</span>-ים הללו צריכים כבר להיות שייכים מראש לקבוצה <strong>קיימת</strong>, ולכן זה לא עוזר לנו כשאנחנו רוצים ללכת באומץ להיכן שאף קבוצה עוד לא הגיעה. למשל, כשבונים את <span class="math">\(2\cdot\omega=\left\{ 0,1,2,3,\ldots,\omega,\omega+1,\omega+2,\omega+3,\ldots\right\} \)</span> צריך להשתמש בהחלפה כדי לקבל מהקבוצה <span class="math">\(\omega=\left\{ 0,1,2,3,\ldots\right\} \)</span> את הקבוצה <span class="math">\(\left\{ \omega,\omega+1,\omega+2,\omega+3,\ldots\right\} \)</span>. אין דרך להשתמש בהפרדה, כי בשלב הזה אין לנו שום קבוצה שמכילה את <span class="math">\(2\cdot\omega\)</span> (באופן מעניין, גם בלי החלפה יש לנו די והותר קבוצות כדי לפתח בהן את רוב המתמטיקה הרגילה, ויש גם כל מני הצעות לגישות אלטרנטיביות לתורת הקבוצות שמוותרות לגמרי על החלפה אבל לא ניכנס לזה).</p>
<p>העניין הוא שעכשיו במקרה שלנו, כשאנחנו מניחים מראש שיש החלפה ב-<span class="math">\(\mathcal{M}\)</span> ורק צריכים להראות שיש החלפה גם ב-<span class="math">\(\mathcal{M}\left[G\right]\)</span>, אנחנו <strong>כן נוכל</strong> להשתמש בהפרדה (ולפני רגע אכן הוכחנו שיש הפרדה ב-<span class="math">\(\mathcal{M}\left[G\right]\)</span>). עיקר העבודה שלנו יהיה, אם כן, להראות איך מוצאים את הקבוצה ש<strong>בתוכה</strong> נבצע את ההפרדה כדי לקבל את התמונה של <span class="math">\(\phi\)</span>.</p>
<p>זה הזמן להיזכר שדיברתי <a href="https://gadial.net/2023/01/18/classes_and_transfinite/">בפוסט מוקדם יותר</a> על משהו שנקרא <strong>ההיררכייה המצטברת</strong>, <span class="math">\(V_{0},V_{1},V_{2},\ldots\)</span>, שהייתה דרך לסדר באופן היררכי את כל הקבוצות הקיימות. ההגדרה שבה השתמשנו הייתה <span class="math">\(V_{\alpha}=\mathcal{P}\left(\bigcup_{\beta&lt;\alpha}V_{\beta}\right)\)</span> - הגדרה שדורשת בפני עצמה את אקסיומת ההחלפה.</p>
<p>עכשיו, מה שמעניין אותנו הוא לא כל היקום של תורת הקבוצות - רק החלק שלו ששייך ל-<span class="math">\(\mathcal{M}\left[G\right]\)</span>. נגדיר את החלק הזה בצורה פורמלית כך: לכל סודר <span class="math">\(\alpha\in\mathcal{M}\)</span> נגדיר <span class="math">\(\tilde{V}_{\alpha}=\left\{ \sigma^{G}\ |\ \sigma\in N_{\alpha}\right\} \)</span> כאשר <span class="math">\(N_{\alpha}\)</span> היא קבוצת כל שמות ה-<span class="math">\(P\)</span> מדרגה <span class="math">\(\alpha\)</span> (זו קבוצה שראינו שאפשר להגדיר במסגרת <span class="math">\(\mathcal{M}\)</span>). לא קשה לראות שמתקיים <span class="math">\(\tilde{V}_{\alpha}=\mathcal{P}\left(\bigcup_{\beta&lt;\alpha}\tilde{V}_{\beta}\right)\cap\mathcal{M}\left[G\right]\)</span> לכל סודר <span class="math">\(\alpha\in\mathcal{M}\)</span>; מה שנחמד הוא שנראה את זה עם אקסיומת קבוצת החזקה שהוכחנו ממש עכשיו.</p>
<p>הרעיון הוא כזה: לכל סודר <span class="math">\(\alpha\in\mathcal{M}\)</span> נגדיר <span class="math">\(\tau_{\alpha}=\left\{ \left(\sigma,p\right)\ |\ \sigma\in N_{\alpha}\wedge p\in P\right\} \)</span>. עכשיו, ברור ש-<span class="math">\(\tau_{\alpha}^{G}=\tilde{V}_{\alpha}\)</span> כי ב-<span class="math">\(\tau_{\alpha}^{G}\)</span> יש את <strong>כל</strong> ה-<span class="math">\(\sigma\in N_{\alpha}\)</span> כשהם מתוייגים על ידי <strong>כל</strong> האיברים של <span class="math">\(P\)</span> ובפרט על ידי איברים של <span class="math">\(G\)</span>. עכשיו, בואו נגדיר קבוצה חדשה של שמות, <span class="math">\(\tau_{&lt;\alpha}=\bigcup_{\beta&lt;\alpha}\tau_{\beta}\)</span>. כזכור, כשהוכחתי את אקסיומת קבוצת החזקה אז לכל שם <span class="math">\(\tau\)</span> השתמשתי בסימון <span class="math">\(\hat{\tau}=\left\{ \left(\sigma,p\right)\ |\ \sigma\subseteq\tau,p\in P\right\} \)</span>; במקרה שלנו כשזה יופעל על <span class="math">\(\tau_{&lt;\alpha}\)</span> נקבל <span class="math">\(\hat{\tau}_{&lt;\alpha}=\left\{ \left(\sigma,p\right)\ |\ \sigma\subseteq\tau_{&lt;\alpha},p\in P\right\} \)</span>. עוד מעט אראה ש-<span class="math">\(\tau_{\alpha}=\hat{\tau}_{&lt;\alpha}\)</span>, מה שיוביל לכך ש-<span class="math">\(\tilde{V}_{\alpha}=\tau_{\alpha}^{G}=\hat{\tau}_{&lt;\alpha}^{G}=\mathcal{P}\left(\tau_{&lt;\alpha}^{G}\right)\cap\mathcal{M}\left[G\right]\)</span> כאשר המעבר האחרון נובע ממה שהוכחנו עבור אקסיומת קבוצת החזקה. מכיוון ש-<span class="math">\(\tau_{&lt;\alpha}=\bigcup_{\beta&lt;\alpha}\tau_{\beta}\)</span> אז <span class="math">\(\tau_{&lt;\alpha}^{G}=\bigcup_{\beta&lt;\alpha}\tau_{\beta}^{G}=\bigcup_{\beta&lt;\alpha}\tilde{V}_{\beta}\)</span> ולכן קיבלנו בסוף שרשרת הגרירות את <span class="math">\(\tilde{V}_{\alpha}=\mathcal{P}\left(\bigcup_{\beta&lt;\alpha}\tilde{V}_{\beta}\right)\cap\mathcal{M}\left[G\right]\)</span> המבוקש.</p>
<p>נעבור להוכיח שאכן <span class="math">\(\tau_{\alpha}=\hat{\tau}_{&lt;\alpha}\)</span>, מה שיהיה טיפה טכני ומעצבן אז אפשר לדלג. אנחנו מוכיחים בהכלה דו כיוונית. <span class="math">\(\left(\sigma,p\right)\in\hat{\tau}_{&lt;\alpha}\)</span> אם ורק אם <span class="math">\(\sigma\subseteq\tau_{&lt;\alpha}\)</span>, מה שמתקיים אם ורק אם לכל <span class="math">\(\left(\sigma^{\prime},q\right)\in\sigma\)</span> קיים <span class="math">\(\beta&lt;\alpha\)</span> כך ש-<span class="math">\(\sigma^{\prime}\in N_{\beta}\)</span>, מה שקורה אם ורק אם <span class="math">\(\sigma\in N_{\alpha}\)</span>, וזה קורה אם ורק אם <span class="math">\(\left(\sigma,p\right)\in\tau_{\alpha}\)</span>.</p>
<p>למה "לכל <span class="math">\(\left(\sigma^{\prime},q\right)\in\sigma\)</span> קיים <span class="math">\(\beta&lt;\alpha\)</span> כך ש-<span class="math">\(\sigma^{\prime}\in N_{\beta}\)</span>" שקול אל "<span class="math">\(\sigma\in N_{\alpha}\)</span>"? ובכן, כי כך שמות-<span class="math">\(P\)</span> הוגדרו מלכתחילה. ב-<span class="math">\(N_{\alpha}\)</span> יש את <strong>כל</strong> שמות ה-<span class="math">\(P\)</span> שניתן לבנות במסגרת <span class="math">\(\mathcal{M}\)</span> כך שכל השמות שמופיעים בתוכם הם מתוך קבוצות ברמה נמוכה יותר בהיררכיית ה-<span class="math">\(N\)</span>-ים.</p>
<p>עכשיו, כשיש לנו גרסה של ההירכייה המצטברת עבור <span class="math">\(\mathcal{M}\left[G\right]\)</span>, אפשר לחזור להוכחת אקסיומת ההחלפה. אמרתי שהרעיון הוא שבהינתן <span class="math">\(\tau^{G}\)</span> והנוסחה <span class="math">\(\phi\left(u,v,\tau_{1}^{G},\ldots,\tau_{n}^{G}\right)\)</span>, אני אראה שאוסף ה-<span class="math">\(v\)</span>-ים שמתאים ל-<span class="math">\(u\in\tau^{G}\)</span> הוא תת-קבוצה של איזו שהיא קבוצה <span class="math">\(\tilde{V}_{\alpha}\)</span> בהיררכייה, ואז אקסיומת ההפרדה תראה לי שהאוסף הזה הוא קבוצה. אם כן, אני רק צריך למצוא <span class="math">\(\alpha\)</span> מתאים ולהוכיח שכל <span class="math">\(v\)</span> אכן שייך אליו. אבל למה שיהיה <span class="math">\(\alpha\)</span> כזה?</p>
<p>אפשר להגיד - בואו ניקח את כל ה-<span class="math">\(v\)</span>-ים הללו. לכל <span class="math">\(v\)</span> כזה <strong>קיים</strong> איבר <span class="math">\(\tilde{V}_{\beta}\)</span> בהיררכייה ש-<span class="math">\(v\)</span> שייך אליו. אז ניקח את כל ה-<span class="math">\(\beta\)</span> הללו, זו קבוצה של סודרים; לקבוצה <span class="math">\(X\)</span> של סודרים יש סופרמום <span class="math">\(\sup X\)</span>, כלומר איבר קטן ביותר שגדול או שווה לכולם. הקיום של סופרמום כזה מובטח מאקסיומת האיחוד, כי לא קשה לראות ש-<span class="math">\(\sup X=\bigcup X\)</span>. אלא שאנחנו לא יכולים להשתמש בזה כאן, כי אין לנו <strong>קבוצה</strong> <span class="math">\(X\)</span>. את אוסף הסודרים שלנו קיבלנו בתהליך הבא: לוקחים <span class="math">\(u\)</span> מהקבוצה <span class="math">\(\tau^{G}\)</span>, מחליפים אותו ב-<span class="math">\(v\)</span> שמתאים לו על פי <span class="math">\(\phi\)</span>, ואת <span class="math">\(v\)</span> מחליפים בסודר שמתאים לו - אנחנו משתמשים כאן באקסיומת ההחלפה, שהיא בדיוק מה שאנחנו באים להוכיח. אז צריך לעשות משהו שונה - לא לעבוד ישירות בתוך <span class="math">\(\mathcal{M}\left[G\right]\)</span> עם פעולות על הקבוצה <span class="math">\(\tau^{G}\)</span> אלא לעבוד בתוך <span class="math">\(\mathcal{M}\)</span> (שכבר ידוע שמקיים את אקסיומת ההחלפה) עם פעולות על השם <span class="math">\(\tau\)</span>.</p>
<p>אז לכל <span class="math">\(\left(\sigma,p\right)\in\tau\)</span> נגדיר סודר, ונגדיר אותו בצורה שמכריחה את ה-<span class="math">\(v\)</span> שמתאים ל-<span class="math">\(\sigma\)</span> להיות בדרגה של הסודר הזה, וכשאני אומר "מכריחה" אני מתכוון "כופה", כי שוב אנחנו הולכים להשתמש במושג המועיל הזה. ספציפית, נסמן ב-<span class="math">\(\alpha_{\sigma,p}\)</span> את הסודר המינימלי ב-<span class="math">\(\mathcal{M}\)</span> שעבורו <span class="math">\(p\Vdash\left(\sigma,\pi,\tau_{1},\ldots,\tau_{n}\right)\)</span> עבור <span class="math">\(\pi\in N_{\alpha_{\sigma,p}}\)</span>, בהנחה שסודר כזה קיים בכלל. עכשיו נשתמש באקסיומת ההחלפה שמתקיימת ב-<span class="math">\(\mathcal{M}\)</span> כדי להחליף את אברי <span class="math">\(\tau\)</span> בסודרים שמתאימים להם, נקבל קבוצה של סודרים ונסמן את הסופרמום שלה ב-<span class="math">\(\alpha\)</span>. מכיוון ש-<span class="math">\(\mathcal{M}\)</span> מקיימת את כל ZFC, בפרט הסופרמום הזה שייך ל-<span class="math">\(\mathcal{M}\)</span> גם כן. כל מה שנשאר עכשיו הוא להראות ש-<span class="math">\(\tilde{V}_{\alpha}\)</span> אכן מכילה את כל האיברים שאנחנו צריכים.</p>
<p>אם כן, ניקח <span class="math">\(u\in\tau^{G}\)</span> כלשהו. קיים <span class="math">\(v\in\mathcal{M}\left[G\right]\)</span> ייחודי כך ש-<span class="math">\(\phi\left(u,v,\tau_{1}^{G},\ldots,\tau_{n}^{G}\right)\)</span> מתקיימת, ואנחנו רוצים להראות ש-<span class="math">\(v\in\tilde{V}_{\alpha}=\left\{ \sigma^{G}\ |\ \sigma\in N_{\alpha}\right\} \)</span>, כלומר להראות ש-<span class="math">\(v\)</span> התקבל על ידי מתן ערך ב-<span class="math">\(G\)</span> לאיזה שהוא שם-<span class="math">\(P\)</span> מדרגה <span class="math">\(\alpha\)</span> לכל היותר.</p>
<p>מכיוון ש-<span class="math">\(u\in\tau^{G}\)</span> אנחנו יודעים ש-<span class="math">\(u=\sigma^{G}\)</span> עבור <span class="math">\(\left(\sigma,p\right)\in\tau\)</span> כלשהו, כך ש-<span class="math">\(p\in G\)</span>. אנחנו גם יודעים ש-<span class="math">\(v=\pi^{G}\)</span> עבור שם <span class="math">\(\pi\)</span> כלשהו. כלומר, הנוסחה <span class="math">\(\phi\left(\sigma^{G},\pi^{G},\tau_{1}^{G},\ldots,\tau_{n}^{G}\right)\)</span> מתקיימת ב-<span class="math">\(G\)</span>, ועל פי המשפט היסודי של תורת הכפיה זה אומר שקיים <span class="math">\(p^{\prime}\in G\)</span> כלשהו כך ש-<span class="math">\(p^{\prime}\Vdash\left(\sigma,\pi,\tau_{1},\ldots,\tau_{n}\right)\)</span>. כרגיל, ניקח הרחבה משותפת של <span class="math">\(p,p^{\prime}\)</span> ונקבל איבר <span class="math">\(q\)</span> שגם כופה את <span class="math">\(\left(\sigma,\pi,\tau_{1},\ldots,\tau_{n}\right)\)</span> וגם <span class="math">\(\left(\sigma,q\right)\in\tau\)</span>.</p>
<p>עכשיו, לכל <span class="math">\(\left(\sigma,q\right)\)</span> התאמנו כזכור <span class="math">\(\alpha_{\sigma,q}\)</span> שהיה הסודר המינימלי שעבורו קיים <span class="math">\(\pi^{\prime}\in N_{\alpha_{\sigma,q}}\)</span> כך ש-<span class="math">\(q\Vdash\left(\sigma,\pi^{\prime},\tau_{1},\ldots,\tau_{n}\right)\)</span>. זה הוגדר רק בתנאי שבכלל קיים סודר כזה, כלומר בכלל קיים <span class="math">\(\pi^{\prime}\)</span> <strong>כלשהו</strong> כך ש-<span class="math">\(q\Vdash\left(\sigma,\pi^{\prime},\tau_{1},\ldots,\tau_{n}\right)\)</span>. במקרה שלנו, כבר ראינו שקיים איבר כזה - <span class="math">\(\pi\)</span> (את זה ראינו בעזרת המשפט היסודי). אם כן, <span class="math">\(q\)</span> כופה גם את <span class="math">\(\left(\sigma,\pi,\tau_{1},\ldots,\tau_{n}\right)\)</span> וגם את <span class="math">\(\left(\sigma,\pi^{\prime},\tau_{1},\ldots,\tau_{n}\right)\)</span>, כלומר ב-<span class="math">\(G\)</span> גם <span class="math">\(\pi^{G}\)</span> וגם <span class="math">\(\pi^{\prime G}\)</span> יתאימו לאיבר <span class="math">\(u=\sigma^{G}\)</span> על פי <span class="math">\(\phi\)</span>. אבל כזכור, הדרישה שלנו מהאקסיומה הייתה שההתאמה ל-<span class="math">\(u\)</span> תהיה <strong>יחידה</strong>, מה שאומר ש-<span class="math">\(\pi^{G}=\pi^{\prime G}\)</span>, ואנחנו יודעים ש-<span class="math">\(\pi^{\prime G}\)</span> התקבל על ידי מתן ערך ב-<span class="math">\(G\)</span> לשם-<span class="math">\(P\)</span> מדרגה <span class="math">\(\alpha\)</span> לכל היותר, כי <span class="math">\(\pi^{\prime}\in N_{\alpha_{\sigma,q}}\)</span> ו-<span class="math">\(\alpha\)</span> הוא הסופרמום של קבוצה שכוללת את <span class="math">\(\alpha_{\sigma,q}\)</span>. המסקנה: <span class="math">\(v=\pi^{G}=\pi^{\prime G}\in\tilde{V}_{\alpha}\)</span>, וזה מה שרצינו להראות. עכשיו אקסיומת ההפרדה מסיימת את העבודה בשבילנו.</p>
<h2>אקסיומת הבחירה</h2>

<p>זהו, נשארה רק אקסיומה אחת כדי לסיים להוכיח ש-<span class="math">\(\mathcal{M}\left[G\right]\)</span> מקיימת את ZFC! בשביל אקסיומת הבחירה אנחנו הולכים "לרמות" טיפה ולהוכיח במקומה את <strong>עקרון הסדר הטוב</strong>: לכל <span class="math">\(\tau^{G}\in\mathcal{M}\left[G\right]\)</span> קיים סדר טוב על אברי <span class="math">\(\tau^{G}\)</span>. זה גורר את אקסיומת הבחירה, כי בהינתן אוסף של קבוצות אפשר לבנות עבורו פונקציית בחירה באופן הבא: לקחת את האיחוד של הקבוצות, לסדר את האיחוד הזה בסדר טוב, ואז לכל קבוצה להגדיר שהפונקציה תחזיר עליה את האיבר המינימלי מבין קבוצת האיברים באיחוד ששייך אליה.</p>
<p>אני הולך לעשות כמו הספר של Weaver ובעיקר לנפנף בידיים עכשיו, אבל מותר לנו לנפנף בידיים כי עד עכשיו הוכחנו ש-<span class="math">\(\mathcal{M}\left[G\right]\)</span> מקיימת את ZF, כלומר אפשר לעשות בה כל מה שעושים במתמטיקה "רגילה" חוץ מאותם דברים שדורשים את אקסיומת הבחירה (רוב המתמטיקה הרגילה לא דורשת אותה).</p>
<p>אני אזדקק לבניה אחת שמערבת שמות-<span class="math">\(P\)</span>: בניה של זוג סדור. בשביל זה בואו ניזכר מה קרה כשרציתי להוכיח את אקסיומת הזיווג: היו לנו שני שמות <span class="math">\(\tau_{1},\tau_{2}\)</span> ובניתי שם חדש <span class="math">\(\tau_{\left\{ 1,2\right\} }\)</span> שקיים <span class="math">\(\tau_{\left\{ 1,2\right\} }^{G}=\left\{ \tau_{1}^{G},\tau_{2}^{G}\right\} \)</span>: עשיתי את זה על ידי ההגדרה <span class="math">\(\tau_{\left\{ 1,2\right\} }=\left\{ \left(\sigma,p\right)\ |\left(\sigma=\tau_{1}\vee\sigma=\tau_{2}\right)\wedge p\in P\right\} \)</span>. עכשיו, אני רוצה לעשות משהו דומה עבור <strong>זוג סדור</strong>, כלומר לבנות <span class="math">\(\tau_{\left(1,2\right)}\)</span> כך ש-<span class="math">\(\tau_{\left(1,2\right)}^{G}=\left(\tau_{1}^{G},\tau_{2}^{G}\right)\)</span>.</p>
<p>כזכור, זוג סדור הוגדר אצלנו בצורה הזו: <span class="math">\(\left(a,b\right)=\left\{ \left\{ a\right\} ,\left\{ a,b\right\} \right\} =\left\{ \left\{ a,a\right\} ,\left\{ a,b\right\} \right\} \)</span>. זה מראה שאפשר לבנות זוג סדור על ידי שלוש "הפעלות" של בניית זוג לא סדור. לכן הנה הרעיון: נגדיר <span class="math">\(\sigma_{1}=\tau_{\left\{ 1,1\right\} },\sigma_{2}=\tau_{\left\{ 1,2\right\} }\)</span> ואז <span class="math">\(\tau_{\left(1,2\right)}=\sigma_{\left\{ 1,2\right\} }\)</span>. די פשוט. כדי לחסוך לעצמי כאב ראש בסימונים אני אסמן ב-<span class="math">\(\text{op}\left(\tau,\sigma\right)\)</span> את השם שמייצג את הזוג הסודר של <span class="math">\(\tau,\sigma\)</span>, עכשיו כשראינו איך בונים אותו.</p>
<p>עוד דבר שנזדקק לו הוא העובדה שלכל איבר של <span class="math">\(x\in\mathcal{M}\)</span> קיים שם <span class="math">\(\check{x}\in\mathcal{M}\)</span> שנותן אותו ב-<span class="math">\(\mathcal{M}\left[G\right]\)</span>, דהיינו <span class="math">\(\check{x}^{G}=x\)</span> (לא אחזור על הבניה שלו)</p>
<p>אם כן, ניקח <span class="math">\(\tau^{G}\in\mathcal{M}\left[G\right]\)</span> שאני רוצה לסדר בסדר טוב, ועכשיו נגדיר קבוצה</p>
<p><span class="math">\(\left\{ \left(\text{op}\left(\check{\left(\sigma,p\right)},\sigma\right),p\right)\ |\ \left(\sigma,p\right)\in\tau\right\} \)</span></p>
<p>מה יש לנו פה? לכל <span class="math">\(\left(\sigma,p\right)\in\tau\)</span> אנחנו בונים זוג סדור שהאיבר הראשון שלו הוא הקידוד של <span class="math">\(\left(\sigma,p\right)\)</span> בתור שם, והאיבר השני שלו הוא רק <span class="math">\(\sigma\)</span>, כשלכל זה מוצמדת התגית <span class="math">\(p\)</span>. כל התפלץ הזה הוא עצמו שם-<span class="math">\(P\)</span> כי אם <span class="math">\(p\subseteq q\)</span> אנחנו יודעים ש-<span class="math">\(\left(\sigma,q\right)\in\tau\)</span> (מכיוון ש-<span class="math">\(\tau\)</span> הוא שם) ולכן <span class="math">\(q\)</span> עם כל התפלץ גם יהיה במה שבנינו.</p>
<p>כשניקח את השם שבנינו ונציב לו ערך בעזרת <span class="math">\(G\)</span>, מה נקבל? רק תיוגים עם <span class="math">\(p\in G\)</span> יישארו בקבוצה, ועבורם <span class="math">\(\text{op}\left(\check{\left(\sigma,p\right)},\sigma\right)\)</span> הולך להתפרש אל <span class="math">\(\left(\left(\sigma,p\right),\sigma^{G}\right)\)</span>. על אוסף הזוגות הזה אפשר לחשוב בתור פונקציה <span class="math">\(f\)</span> מתת-קבוצה של <span class="math">\(\tau\)</span> (שכוללת את אותם זוגות שבהם התיוג נלקח מתוך <span class="math">\(G\)</span>) שהיא <strong>על </strong><span class="math">\(\tau^{G}\)</span> (כלומר, כל איבר ב-<span class="math">\(\tau^{G}\)</span> מתקבל כפלט של הפונקציה). זה מאפשר לנו לבנות פונקציה בכיוון הנגדי: <span class="math">\(g:\tau^{G}\to\tau\)</span> שמוגדרת כך ש-<span class="math">\(g\left(y\right)=\min\left\{ x\in\tau\ |\ f\left(x\right)=y\right\} \)</span>. כדי שיהיה הגיון בהגדרה הזו צריך ש-<span class="math">\(\tau\)</span> תהיה מסודרת בסדר טוב שיאפשר לקחת מינימום לכל תת-קבוצה; אבל הרי <span class="math">\(\tau\)</span> היא איבר של <span class="math">\(\mathcal{M}\)</span> ויש לנו כבר את אקסיומת הבחירה עבור <span class="math">\(\mathcal{M}\)</span>, אז זה ניתן לביצוע.</p>
<p>אם כן, קיבלנו פונקציה חח"ע <span class="math">\(g:\tau^{G}\to\tau\)</span>, מה שנקרא <strong>שיכון</strong> במתמטית. מה שנחמד בשיכונים הוא שהם מאפשרים לקחת את המבנה של הקבוצה בטווח של הפונקציה ולהחיל אותו על הקבוצה שבתחום: דהיינו, ניקח את הסדר הטוב על <span class="math">\(\tau\)</span> ונשרה אותו על <span class="math">\(\tau^{G}\)</span> על ידי כך ש-<span class="math">\(y_{1}\le y_{2}\iff g\left(y_{1}\right)\le g\left(y_{2}\right)\)</span>. זה יסדר גם את <span class="math">\(\tau^{G}\)</span> בסדר טוב, וסיימנו להוכיח שאקסיומת הבחירה מתקיימת עבור <span class="math">\(\mathcal{M}\left[G\right]\)</span>!</p>
<h2>סיכום הביניים המסורתי</h2>

<p>אוקיי, אז איפה אנחנו עומדים עכשיו? המצב די טוב: סיימנו את <strong>כל</strong> עבודת ההכנה שנדרשה לנו. כל המנגנון של תורת הכפייה כבר קיים בשלמותו, רק נותר ליישם אותו פעמיים: פעם אחת כדי להראות שהשערת הרצף עקבית עם ZFC, ופעם אחת כדי להראות ששלילת השערת הרצף עקבית עם ZFC.</p>
<p>בואו נראה שוב מה המסלול שעברנו:</p>
<ul> <li>בניית "יקום מתמטי זעיר" <span class="math">\(\mathcal{M}\)</span> שבו ZFC מתקיימת (במובן מסוים, עם הסתייגויות טכניות) למרות שזה יקום בגודל של צעצוע.</li>


<li>הכנסת מושגים של "תנאי כפייה" <span class="math">\(P\)</span> ו"אידאל גנרי" <span class="math">\(G\)</span> שבאים לתאר בניות חלקיות של הדבר שאנחנו רוצים להוסיף ל-<span class="math">\(\mathcal{M}\)</span> כדי שהטענה שאנו רוצים להראות את העקביות שלה תתקיים בתוך ההרחבה של <span class="math">\(\mathcal{M}\)</span>.</li>


<li>הגדרה של האופן שבו ההרחבה <span class="math">\(\mathcal{M}\left[G\right]\)</span> הזו נבנית: אוסף של שמות-<span class="math">\(P\)</span> שנבנים בתוך <span class="math">\(\mathcal{M}\)</span>, ואז נתינת ערך להם באמצעות <span class="math">\(G\)</span> שמוציאה אותנו מגבולות <span class="math">\(\mathcal{M}\)</span>.</li>


<li>הוכחה שכל ZFC מתקיימת גם ב-<span class="math">\(\mathcal{M}\left[G\right]\)</span>, תוך שימוש אינטנסיבי במשפט היסודי שמראה לנו שאם פסוק מתקיים ב-<span class="math">\(\mathcal{M}\left[G\right]\)</span> מסוים, אז קיים ב-<span class="math">\(G\)</span> איבר בודד שכופה שהפסוק יתקיים בכל הרחבה על ידי אידאל שמכיל אותו.</li>

</ul>

<p>היה פה לא מעט לעכל, אבל זה הולך להשתלם עכשיו - עדיין נזדקק לעבודה כדי להבין את מה שהולך להגיע, אבל רוב הקושי הטכני מאחורינו ואנחנו כמעט שם.</p>
        </article>
        
        <footer>
            <p>© כל הזכויות שמורות לגדי אלכסנדרוביץ'</p>
        </footer>
    </div>

    
    <script>
        function searchPosts() {
            const searchTerm = document.getElementById('searchInput').value;
            if (searchTerm.trim()) {
                window.location.href = '/new_site/post_list.html?search=' + encodeURIComponent(searchTerm);
            }
        }
        
        document.getElementById('searchInput').addEventListener('keypress', function(e) {
            if (e.key === 'Enter') {
                searchPosts();
            }
        });
    </script>
    
    
    <!-- Auto-render KaTeX math -->
    <script>
        document.addEventListener("DOMContentLoaded", function() {
            renderMathInElement(document.body, {
                delimiters: [
                    {left: "\\[", right: "\\]", display: true},
                    {left: "\\(", right: "\\)", display: false}
                ],
                throwOnError: false
            });
        });
    </script>

</body>
</html>