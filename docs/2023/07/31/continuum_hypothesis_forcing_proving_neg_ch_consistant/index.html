<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>בעקבות השערת הרצף, חלק י&#34;א ואחרון: מוכיחים את העקביות של שלילת השערת הרצף - לא מדויק</title>
    
    
    <!-- KaTeX for math rendering -->
    <link rel="stylesheet" href="https://cdn.jsdelivr.net/npm/katex@0.16.9/dist/katex.min.css">
    <script defer src="https://cdn.jsdelivr.net/npm/katex@0.16.9/dist/katex.min.js"></script>
    <script defer src="https://cdn.jsdelivr.net/npm/katex@0.16.9/dist/contrib/auto-render.min.js"></script>

    
    <style>
        * {
            margin: 0;
            padding: 0;
            box-sizing: border-box;
        }
        
        body {
            font-family: 'Arial', 'David', 'Tahoma', sans-serif;
            line-height: 1.6;
            color: #333;
            background-color: #f5f5f5;
        }
        
        /* Top navigation bar */
        .top-nav {
            background: #2c3e50;
            padding: 15px 20px;
            box-shadow: 0 2px 5px rgba(0,0,0,0.1);
        }
        
        .top-nav .nav-container {
            max-width: 1200px;
            margin: 0 auto;
            display: flex;
            align-items: center;
            justify-content: space-between;
            gap: 20px;
        }
        
        .top-nav .site-title {
            font-size: 1.5em;
            font-weight: bold;
            color: white;
            text-decoration: none;
            white-space: nowrap;
        }
        
        .top-nav .nav-links {
            display: flex;
            gap: 20px;
            align-items: center;
            flex-wrap: wrap;
        }
        
        .top-nav .nav-links a {
            color: #ecf0f1;
            text-decoration: none;
            padding: 5px 10px;
            border-radius: 4px;
            transition: background 0.2s;
            white-space: nowrap;
        }
        
        .top-nav .nav-links a:hover {
            background: #34495e;
        }
        
        .top-nav .search-box {
            display: flex;
            gap: 5px;
        }
        
        .top-nav .search-box input {
            padding: 5px 10px;
            border: none;
            border-radius: 4px;
            font-size: 0.9em;
            min-width: 150px;
        }
        
        .top-nav .search-box button {
            padding: 5px 15px;
            background: #3498db;
            color: white;
            border: none;
            border-radius: 4px;
            cursor: pointer;
            transition: background 0.2s;
        }
        
        .top-nav .search-box button:hover {
            background: #2980b9;
        }
        
        
        body {
            line-height: 1.8;
        }
        
        .container {
            max-width: 800px;
            margin: 20px auto;
            background: white;
            padding: 40px;
            box-shadow: 0 2px 10px rgba(0,0,0,0.1);
            border-radius: 8px;
        }
        
        header {
            margin-bottom: 40px;
            border-bottom: 2px solid #e0e0e0;
            padding-bottom: 20px;
        }
        
        h1 {
            font-size: 2.5em;
            margin-bottom: 10px;
            color: #2c3e50;
        }
        
        .post-meta {
            color: #7f8c8d;
            font-size: 0.9em;
        }
        
        .post-meta .date {
            margin-left: 15px;
        }
        
        .post-meta .categories,
        .post-meta .tags {
            display: inline;
        }
        
        .post-meta .categories a,
        .post-meta .tags a {
            color: #3498db;
            text-decoration: none;
            margin: 0 5px;
        }
        
        .post-meta .categories a:hover,
        .post-meta .tags a:hover {
            text-decoration: underline;
        }
        
        article {
            font-size: 1.1em;
        }
        
        article h2 {
            margin-top: 30px;
            margin-bottom: 15px;
            color: #34495e;
            font-size: 1.8em;
        }
        
        article h3 {
            margin-top: 25px;
            margin-bottom: 12px;
            color: #34495e;
            font-size: 1.4em;
        }
        
        article p {
            margin-bottom: 15px;
            text-align: justify;
        }
        
        article ul, article ol {
            margin-right: 30px;
            margin-bottom: 15px;
        }
        
        article li {
            margin-bottom: 8px;
        }
        
        article code {
            background-color: #f4f4f4;
            padding: 2px 6px;
            border-radius: 3px;
            font-family: 'Courier New', monospace;
            font-size: 0.9em;
        }
        
        article pre {
            background-color: #2d2d2d;
            color: #f8f8f2;
            padding: 15px;
            border-radius: 5px;
            overflow-x: auto;
            margin-bottom: 20px;
            direction: ltr;
            text-align: left;
        }
        
        article pre code {
            background-color: transparent;
            padding: 0;
            color: inherit;
        }
        
        /* Image styles - responsive and contained */
        article img {
            max-width: 100%;
            height: auto;
            display: block;
            margin: 20px auto;
        }
        
        /* Math rendering styles */
        .math {
            direction: ltr;
        }
        
        span.math {
            direction: ltr;
        }
        
        /* Override RTL for KaTeX */
        .katex {
            direction: ltr;
            unicode-bidi: embed;
        }
        
        div.math {
            display: block;
            text-align: center;
            padding: 15px 0;
            direction: ltr;
        }
        
        /* RTL adjustments for code blocks */
        .highlight {
            direction: ltr;
            text-align: left;
        }
        
        footer {
            margin-top: 60px;
            padding-top: 20px;
            border-top: 1px solid #e0e0e0;
            text-align: center;
            color: #95a5a6;
            font-size: 0.9em;
        }
        
        /* Responsive design */
        @media (max-width: 768px) {
            .container {
                padding: 20px;
            }
            
            h1 {
                font-size: 2em;
            }
            
            article {
                font-size: 1em;
            }
        }
        
        /* Post navigation */
        .post-navigation {
            display: flex;
            justify-content: space-between;
            margin-bottom: 30px;
            padding-bottom: 20px;
            border-bottom: 2px solid #e0e0e0;
            gap: 20px;
        }
        
        .post-navigation .nav-link {
            flex: 1;
            text-decoration: none;
            color: #2c3e50;
            padding: 15px;
            background: #f8f9fa;
            border-radius: 5px;
            transition: background 0.2s;
        }
        
        .post-navigation .nav-link:hover {
            background: #e9ecef;
        }
        
        .post-navigation .nav-prev {
            text-align: right;
        }
        
        .post-navigation .nav-next {
            text-align: left;
        }
        
        .post-navigation .nav-label {
            font-size: 0.85em;
            color: #7f8c8d;
            display: block;
            margin-bottom: 5px;
        }
        
        .post-navigation .nav-title {
            font-weight: bold;
            font-size: 1.1em;
        }

    </style>
</head>
<body>
    <nav class="top-nav">
        <div class="nav-container">
            <a href="/" class="site-title">לא מדויק</a>
            <div class="nav-links">
                <a href="/">דף הבית</a>
                <a href="/random.html">פוסט אקראי</a>
                <a href="/post_list.html">כל הפוסטים</a>
                <div class="search-box">
                    <input type="text" id="searchInput" placeholder="חיפוש...">
                    <button onclick="searchPosts()">חפש</button>
                </div>
            </div>
        </div>
    </nav>
    
    
    <div class="container">
        <!-- Post Navigation -->
        
        <nav class="post-navigation">
            
            <a href="/2023/07/31/continuum_hypothesis_forcing_proving_ch_consistant/" class="nav-link nav-prev">
                <span class="nav-label">פוסט ישן יותר →</span>
                <span class="nav-title">בעקבות השערת הרצף, חלק י&#39;: מוכיחים את העקביות של השערת הרצף</span>
            </a>
            

            
            <a href="/2023/11/18/power_laws/" class="nav-link nav-next">
                <span class="nav-label">← פוסט חדש יותר</span>
                <span class="nav-title">חוקי החזקות</span>
            </a>
            
        </nav>
        
        
        <header>
            <h1>בעקבות השערת הרצף, חלק י&#34;א ואחרון: מוכיחים את העקביות של שלילת השערת הרצף</h1>
            <div class="post-meta">
                <span class="date">2023-07-31</span>
                
                <span class="categories">
                    | קטגוריות:
                    
                    <a href="/categories/תורת הקבוצות.html">תורת הקבוצות</a>
                    
                </span>
                
                
                <span class="tags">
                    | תגיות:
                    
                    <a href="/tags/השערת הרצף.html">השערת הרצף</a>
                    
                </span>
                
            </div>
        </header>
        
        <article>
            <h2>פרק המבוא שבו אנחנו חוזרים על מה שקרה קודם בפעם האחרונה</h2>

<p>זהו, הגענו לרגע האמת: בפוסט הזה נסיים להוכיח את אי-התלות של השערת הרצף באקסיומות ZFC. מה שנשאר לנו לעשות הוא ההוכחה ששלילת השערת הרצף, מה שאני מסמן ב-<span class="math">\(\neg\text{CH}\)</span>, מתיישבת עם ZFC - כלומר, לבנות מודל שבו ZFC ו-<span class="math">\(\neg\text{CH}\)</span> מתקיימות בו זמנית. האתגר של לעשות את זה נותר בעיה פתוחה מסוף המאה ה-19 ועד ל-1963, אז פול כהן הוכיח זאת באמצעות טכניקת הכפייה שפיתח וראינו במשך סדרת הפוסטים הזו. מכיוון שאני עוקב אחרי הספר של Weaver בכל הפוסטים אני אפילו לא יודע לומר אם מה שנראה הפעם הוא בדיוק מה שכהן עשה או גרסה מודרנית יותר.</p>
<p>השערת הרצף היא הטענה ש-<span class="math">\(\mathcal{P}\left(\mathbb{N}\right)\cong\aleph_{1}\)</span> - עוצמת קבוצת החזקה של הטבעיים זהה לעוצמה הקטנה ביותר שגדולה מעוצמת <span class="math">\(\mathbb{N}\)</span>. הרעיון בכפיה הוא להצטמצם ל"יקום מתמטי זעיר" <span class="math">\(\mathcal{M}\)</span> שהוא טרנזיטיבי בן מניה אבל איכשהו מצליח במובן מסויים לקיים את כל ZFC. ביקום הזה <span class="math">\(\mathcal{P}\left(\mathbb{N}\right)^{\mathcal{M}}\)</span> הוא אוסף כל קבוצות הטבעיים ששייכות ל-<span class="math">\(\mathcal{M}\)</span> ואילו <span class="math">\(\aleph_{1}^{\mathcal{M}}\)</span> הוא הסודר הקטן ביותר ששייך ל-<span class="math">\(\mathcal{M}\)</span> כך שאין ב-<span class="math">\(\mathcal{M}\)</span> פונקציה חח"ע ועל בינו ובין <span class="math">\(\mathbb{N}\)</span> (שימו לב לניואנס - <strong>קיימת</strong> פונקציה כזו, כי הרי <span class="math">\(\mathcal{M}\)</span> הוא בן מניה וטרנזיטיבי כך שכל איבר שלו גם כן בן מניה; פשוט הפונקציה הזו לא שייכת ל-<span class="math">\(\mathcal{M}\)</span>).</p>
<p>עכשיו, הרעיון הוא איכשהו להרחיב את <span class="math">\(\mathcal{M}\)</span> ליקום-מתמטי-זעיר-אבל-פחות <span class="math">\(\mathcal{M}\left[G\right]\)</span> שבו מובטח לנו שתכונה מועילה כלשהי מתקיימת. בפוסט הקודם עבדנו לא מעט כדי להראות שמתקיים <span class="math">\(\mathcal{P}\left(\mathbb{N}\right)^{\mathcal{M}\left[G\right]}\cong\aleph_{1}^{\mathcal{M}\left[G\right]}\)</span> - כלומר, ביקום הזעיר <span class="math">\(\mathcal{M}\left[G\right]\)</span> שבנינו השערת הרצף <strong>כן</strong> התקיימה כי בנינו במפורש פונקציה חח"ע ועל בין <span class="math">\(\mathcal{P}\left(\mathbb{N}\right)^{\mathcal{M}\left[G\right]}\)</span> ובין <span class="math">\(\aleph_{1}^{\mathcal{M}\left[G\right]}\)</span>. הפעם אנחנו רוצים לעשות את ההפך ולהוכיח שהיא לא מתקיימת. אפשר היה לקוות שאולי אפשר לבנות <span class="math">\(\mathcal{M}\left[G\right]\)</span> שבו מתקיים <span class="math">\(\mathcal{P}\left(\mathbb{N}\right)^{\mathcal{M}\left[G\right]}\cong\aleph_{2}^{\mathcal{M}\left[G\right]}\)</span>, אבל השיטה שהשתמשנו בה בפוסט הקודם לא מסוגלת לעשות את זה (ואסביר עוד מעט למה).</p>
<p>במקום זה, מה שנעשה הוא לבנות <span class="math">\(\aleph_{2}^{\mathcal{M}\left[G\right]}\)</span> קבוצות שונות של טבעיים ב-<span class="math">\(\mathcal{M}\left[G\right]\)</span>. זה לא מוכיח <span class="math">\(\mathcal{P}\left(\mathbb{N}\right)^{\mathcal{M}\left[G\right]}\cong\aleph_{2}^{\mathcal{M}\left[G\right]}\)</span> אלא "רק" <span class="math">\(\left|\mathcal{P}\left(\mathbb{N}\right)^{\mathcal{M}\left[G\right]}\right|\ge\aleph_{2}^{\mathcal{M}\left[G\right]}\)</span>, אבל זה די והותר כדי להראות ש-<span class="math">\(\mathcal{P}\left(\mathbb{N}\right)^{\mathcal{M}\left[G\right]}\not\cong\aleph_{1}^{\mathcal{M}\left[G\right]}\)</span> ולכן השערת הרצף לא מתקיימת. האופן הפורמלי שבו נבנה את הקבוצות הללו של הטבעיים הוא על ידי בנייה של אובייקט אחד ספציפי: פונקציה <span class="math">\(f:\mathbb{N}\times\aleph_{2}^{\mathcal{M}}\to\left\{ 0,1\right\} \)</span>. הפוסט הולך לסבוב סביב האובייקט הזה - בעזרת איזו קבוצה <span class="math">\(P\)</span> של תנאי כפייה בונים אותו, ואילו תכונות נחמדות הבניה הזו מקיימת (כפי שנראה, הבניה הזו <strong>משמרת עוצמות</strong>, כלומר הסודרים שהם עוצמות ב-<span class="math">\(\mathcal{M}\left[G\right]\)</span> הם אותם איברים בדיוק כמו ב-<span class="math">\(\mathcal{M}\)</span>).</p>
<p>בואו ניגש לעבודה.</p>
<h2>פרק ראשון, שבו אנו מזכירים לעצמנו איך כפיות עובדות, ורואים מה עובד ולא עובד במקרה שלנו</h2>

<p>בואו נזכיר לעצמנו איך כפיות עובדות על ידי חזרה זריזה על מה שקרה בפוסט הקודם. ראשית, מגדירים קבוצה <span class="math">\(P\in\mathcal{M}\)</span> של <strong>תנאי כפיה</strong> - בפוסט הקודם לקחנו את <span class="math">\(P\)</span> להיות פונקציות חח"ע ועל בין תת-קבוצה בת מניה של <span class="math">\(\mathcal{P}\left(\mathbb{N}\right)^{\mathcal{M}}\)</span> ותת-קבוצה בת מניה של <span class="math">\(\aleph_{1}^{\mathcal{M}}\)</span>. פורמלית, פונקציות חח"ע ועל ועל <span class="math">\(g:A\to B\)</span> כך ש-<span class="math">\(A\subseteq\mathcal{P}\left(\mathbb{N}\right)^{\mathcal{M}}\)</span>, <span class="math">\(B\subseteq\aleph_{1}^{\mathcal{M}}\)</span> וגם <span class="math">\(A,B\)</span> בנות מניה. אחר כך לקחנו אידאל גנרי <span class="math">\(G\subseteq P\)</span> של תנאי הכפיה, ובנינו את ההרחבה <span class="math">\(\mathcal{M}\left[G\right]\)</span>. מכיוון ש-<span class="math">\(G\in\mathcal{M}\left[G\right]\)</span> (זו מהות בניית ההרחבה, שהדבר הזה יתקיים) אז <span class="math">\(\bigcup G\in\mathcal{M}\left[G\right]\)</span> (אקסיומת האיחוד), אבל <span class="math">\(\bigcup G\)</span> היה איחוד של פונקציות שכולן מסכימות זו עם זו כך שהתוצאה הייתה פונקציה חח"ע ועל בעצמה מתת-קבוצה של <span class="math">\(\mathcal{P}\left(\mathbb{N}\right)^{\mathcal{M}}\)</span> אל תת-קבוצה של <span class="math">\(\aleph_{1}^{\mathcal{M}}\)</span>. בשלב הזה השתמשו בתכונה המהותית של אידאל גנרי - חיתוך לא רק עם כל <span class="math">\(D\in\mathcal{M}\)</span> צפופה - והראינו שעבור האיחוד הזה <span class="math">\(A=\mathcal{P}\left(\mathbb{N}\right)^{\mathcal{M}}\)</span> ו-<span class="math">\(B=\aleph_{1}^{\mathcal{M}}\)</span> כך שקיבלנו פונקציה חח"ע ועל <span class="math">\(f:\mathcal{P}\left(\mathbb{N}\right)^{\mathcal{M}}\to\aleph_{1}^{\mathcal{M}}\)</span>. עד כאן הכל טוב ויפה, אבל פה הגיעה נקודה עדינה שמסבכת את הכל.</p>
<p>הנקודה העדינה הייתה שפונקציה <span class="math">\(f:\mathcal{P}\left(\mathbb{N}\right)^{\mathcal{M}}\to\aleph_{1}^{\mathcal{M}}\)</span> ששייכת ל-<span class="math">\(\mathcal{M}\left[G\right]\)</span> <strong>לא מראה</strong> שהשערת הרצף מתקיימת ב-<span class="math">\(\mathcal{M}\)</span> (כי בשביל זה היא הייתה צריכה להיות שייכת ל-<span class="math">\(\mathcal{M}\)</span>, לא ל-<span class="math">\(\mathcal{M}\left[G\right]\)</span>), והיא גם <strong>לא מראה</strong> שהשערת הרצף מתקיימת ב-<span class="math">\(\mathcal{M}\left[G\right]\)</span> כי בשביל להראות את זה צריך למצוא פונקציה <span class="math">\(f:\mathcal{P}\left(\mathbb{N}\right)^{\mathcal{M}\left[G\right]}\to\aleph_{1}^{\mathcal{M}\left[G\right]}\)</span>. ה"חשש" שלנו הוא שבמעבר מ-<span class="math">\(\mathcal{M}\)</span> אל <span class="math">\(\mathcal{M}\left[G\right]\)</span> גם ישתנו לנו מושגים בסיסיים כמו "קבוצת כל תתי הקבוצות של טבעיים" ו"המונה האינסופי הראשון שגדול מ-<span class="math">\(\aleph_{0}\)</span>". זה באמת מה שקרה בגרסה הראשונה שלנו, שבה הכפייה בוצעה עם פונקציות שהתחום שלהן <strong>סופי</strong>; לכן עברנו לדבר על תחום <strong>בן מניה</strong>, מה שפתר באופן קסום (עם עבודה טכנית) את הבעיה.</p>
<p>ספציפית, מה שהראינו היו שני דברים:</p>
<ul> <li>ה-<span class="math">\(P\)</span> הזה מקיים תכונה שנקראת "<span class="math">\(\omega\)</span>-סגירות"</li>


<li>כל כפייה עם <span class="math">\(P\)</span> שמקיים <span class="math">\(\omega\)</span>-סגירות לא יכולה להוסיף פונקציות חדשות <span class="math">\(f:\mathbb{N}\to X\)</span> עבור כל קבוצה <span class="math">\(X\)</span>.</li>

</ul>

<p>זה עזר לנו בשתי דרכים: ראשית, <span class="math">\(\mathcal{P}\left(\mathbb{N}\right)^{\mathcal{M}}=\mathcal{P}\left(\mathbb{N}\right)^{\mathcal{M}\left[G\right]}\)</span> כי אפשר לזהות "תת קבוצה של טבעיים" עם "פונקציה מהטבעיים אל <span class="math">\(\left\{ 0,1\right\} \)</span>" (מה שנקרא <strong>הפונקציה המציינת</strong> של הקבוצה) אז אם אין פונקציות חדשות, גם אין תת-קבוצות חדשות של טבעיים.</p>
<p>שנית, <span class="math">\(\aleph_{1}^{\mathcal{M}}=\aleph_{1}^{\mathcal{M}\left[G\right]}\)</span>, כלומר יש לנו <strong>שימור עוצמה</strong> עבור העוצמה <span class="math">\(\aleph_{1}\)</span>; היא לא משתנה במעבר מ-<span class="math">\(\mathcal{M}\)</span> אל <span class="math">\(\mathcal{M}\left[G\right]\)</span>. כדי להבין למה, צריך לחשוב איך היא בכלל יכולה להשתנות. יכולים לקרות שני דברים רעים מבחינתה:</p>
<ol> <li>סודר קטן ממנה, שקודם היה שקול אל <span class="math">\(\omega\)</span>, יפסיק להיות שקול אל <span class="math">\(\omega\)</span> ולכן <span class="math">\(\aleph_{1}^{\mathcal{M}}\)</span> כבר לא יהיה הסודר הקטן ביותר שלא שקול ל-<span class="math">\(\omega\)</span>.</li>


<li><span class="math">\(\aleph_{1}^{\mathcal{M}}\)</span> יהפוך לשקול ל-<span class="math">\(\omega\)</span> בעצמו ולכן כבר לא יהיה כבר לא יהיה הסודר הקטן ביותר שלא שקול ל-<span class="math">\(\omega\)</span>.</li>

</ol>

<p>מקרה 1 הוא בלתי אפשרי באופן כללי כשמבצעים כפיה; כפיה לא מסירה איברים מהעולם, רק מוסיפה להם. כדי להפסיק להיות שקול ל-<span class="math">\(\omega\)</span> צריך שהפונקציה החח"ע ועל בינך ובין <span class="math">\(\omega\)</span> תיעלם מהעולם, וכפיה לא משיגה את האפקט הזה.</p>
<p>אם מקרה 2 מתרחש, זה אומר שצצה לנו פונקציה חדשה שמראה שקילות בין <span class="math">\(\aleph_{1}^{\mathcal{M}}\)</span> ובין <span class="math">\(\omega\)</span>, כלומר פונקציה <span class="math">\(f:\mathbb{N}\to X\)</span> חדשה כש-<span class="math">\(X=\aleph_{1}^{\mathcal{M}}\)</span> (כזכור, <span class="math">\(\mathbb{N}\)</span> ו-<span class="math">\(\omega\)</span> הן אותה קבוצה בדיוק, אני פשוט כותב <span class="math">\(\omega\)</span> כשחשוב לי לחשוב על הקבוצה הזו בתור סודר). עכשיו, כפי שאמרנו - פונקציות חדשות כאלו לא יכולות לצוץ, ולכן מקרה 2 נמנע. זה סיים את ההוכחה שראינו בפוסט הקודם: קיבלנו <span class="math">\(\mathcal{M}\left[G\right]\)</span> שבה השערת הרצף <strong>כן מתקיימת</strong>.</p>
<p>ועכשיו השאלה - למה לא לעשות את אותו הדבר גם עבור ההוכחה שהשערת הרצף לא מתקיימת? כדי להוכיח את זה, מספיק לבנות פונקציה חח"ע ועל <span class="math">\(f:\mathcal{P}\left(\mathbb{N}\right)^{\mathcal{M}\left[G\right]}\to\aleph_{2}^{\mathcal{M}\left[G\right]}\)</span>; פונקציה כזו תוכיח שהעוצמה של <span class="math">\(\mathcal{P}\left(\mathbb{N}\right)^{\mathcal{M}\left[G\right]}\)</span> היא <strong>לא</strong> העוצמה הקטנה ביותר שגדולה מ-<span class="math">\(\omega\)</span>, וחסל. אז אנחנו מגדירים תנאי כפייה <span class="math">\(P\)</span> של פונקציות חח"ע ועל מתת-קבוצות בנות מניה של <span class="math">\(\mathcal{P}\left(\mathbb{N}\right)^{\mathcal{M}}\)</span> לתת-קבוצות בנות מניה של <span class="math">\(\aleph_{2}^{\mathcal{M}}\)</span> ובונים את <span class="math">\(\mathcal{M}\left[G\right]\)</span> כמו קודם, ואנחנו יודעים שיש לנו שם פונקציה <span class="math">\(f:\mathcal{P}\left(\mathbb{N}\right)^{\mathcal{M}}\to\aleph_{2}^{\mathcal{M}}\)</span>, ואנחנו יודעים מהדבר הזה עם תכונת ה-<span class="math">\(\omega\)</span>-סגירות שמתקיים <span class="math">\(\mathcal{P}\left(\mathbb{N}\right)^{\mathcal{M}}=\mathcal{P}\left(\mathbb{N}\right)^{\mathcal{M}\left[G\right]}\)</span>, אז מה חסר לנו?</p>
<p>חסר לנו <span class="math">\(\aleph_{2}^{\mathcal{M}}=\aleph_{2}^{\mathcal{M}\left[G\right]}\)</span>, כלומר להראות שהקטע הזה של <strong>שימור עוצמות</strong> מתקיים עבור תנאי הכפיה שלנו גם עבור עוצמות גדולות מ-<span class="math">\(\aleph_{1}^{\mathcal{M}}\)</span>. ואת זה פשוט <strong>אין לנו</strong>. מה שתכונת ה-<span class="math">\(\omega\)</span>-סגירות נותנת לנו הוא שעוצמה לא יכולה "לקרוס" ולהפוך לשקולה ל-<span class="math">\(\omega\)</span>, כי זה ידרוש פונקציה חח"ע ועל חדשה מ-<span class="math">\(\omega\)</span> אליה; אבל העוצמה בהחלט עלולה לקרוס אל עוצמה קטנה יותר ממנה <strong>שעדיין גדולה</strong> מ-<span class="math">\(\omega\)</span>, כלומר אנחנו עשויים לקבל למשל ש-<span class="math">\(\aleph_{2}^{\mathcal{M}}\sim\aleph_{1}^{\mathcal{M}\left[G\right]}\)</span>, מה שאומר ש-<span class="math">\(\aleph_{2}^{\mathcal{M}}\ne\aleph_{2}^{\mathcal{M}\left[G\right]}\)</span>. במילים אחרות, אם נרצה לומר משהו על עוצמות שגדולות מ-<span class="math">\(\aleph_{1}\)</span>, יהיה מועיל אם קבוצת תנאי הכפייה שלנו תקיים תנאי יותר חזק מה-<span class="math">\(\omega\)</span>-סגירות במובן זה שהוא מבטיח לנו יותר שימור עוצמות. זה בדיוק מה שהולך לקרות בפועל: אנחנו נשתמש בתנאי כפייה שמקיימים תכונה שמבטיחה <strong>שימור עוצמות</strong> מוחלט: כל סודר ב-<span class="math">\(\mathcal{M}\)</span> שהיה עוצמה (כלומר, לא היה שקול לסודר קטן ממנו) יישאר עוצמה גם ב-<span class="math">\(\mathcal{M}\left[G\right]\)</span>.</p>
<p>עכשיו, מה היעד שלנו? כאמור, אנחנו <strong>לא</strong> הולכים לנסות לבנות פונקציה חח"ע ועל <span class="math">\(f:\mathcal{P}\left(\mathbb{N}\right)^{\mathcal{M}\left[G\right]}\to\aleph_{2}^{\mathcal{M}\left[G\right]}\)</span> כי תנאי הכפייה שמניבים לנו פונקציה כזו לא משמרים עוצמות. לכן אנחנו מנסים לבנות משהו אחר: פונקציה חח"ע ועל <span class="math">\(f:\mathbb{N}\times\aleph_{2}^{\mathcal{M}}\to\left\{ 0,1\right\} \)</span>. הרעיון בפונקציה כזו היא קידוד של <span class="math">\(\aleph_{2}^{\mathcal{M}}\)</span> קבוצות שונות של טבעיים. תחשבו על זה ככה: לכל סודר <span class="math">\(\alpha\in\aleph_{2}^{\mathcal{M}}\)</span> נגדיר קבוצה <span class="math">\(A_{\alpha}\subseteq\mathbb{N}\)</span> על ידי <span class="math">\(A_{\alpha}=\left\{ n\in\mathbb{N}\ |\ f\left(n,\alpha\right)=1\right\} \)</span> (כלומר, הפונקציה <span class="math">\(f_{\alpha}\left(n\right)=f\left(n,\alpha\right)\)</span> היא הפונקציה המציינת של הקבוצה). עכשיו, אם <span class="math">\(A_{\alpha}\ne A_{\beta}\)</span> לכל שתי קבוצות שמקודדות בצורה כזו, קיבלנו <span class="math">\(\aleph_{2}^{\mathcal{M}}\)</span> תת-קבוצות שונות של <span class="math">\(\mathbb{N}\)</span>, מה שמראה שבתוך <span class="math">\(\mathcal{M}\left[G\right]\)</span> מתקיים <span class="math">\(\left|\mathcal{P}\left(\mathbb{N}\right)^{\mathcal{M}}\right|\ge\aleph_{2}^{\mathcal{M}}\)</span>.</p>
<p>עכשיו צריך לשים לב לשני דברים: ראשית, תכונת <strong>שימור העוצמות</strong> מראה לנו ש-<span class="math">\(\aleph_{2}^{\mathcal{M}}=\aleph_{2}^{\mathcal{M}\left[G\right]}\)</span>. שנית, אנחנו <strong>לא יודעים</strong> ש-<span class="math">\(\mathcal{P}\left(\mathbb{N}\right)^{\mathcal{M}}=\mathcal{P}\left(\mathbb{N}\right)^{\mathcal{M}\left[G\right]}\)</span> אבל אנחנו גם לא צריכים את זה כי מה שאנחנו כן יודעים שבמעבר מ-<span class="math">\(\mathcal{M}\)</span> אל <span class="math">\(\mathcal{M}\left[G\right]\)</span> מספר תתי-הקבוצות של טבעיים <strong>יכול רק לגדול</strong> (הרי כפיה לא מסירה איברים מהעולם, כמו שכבר אמרתי). לכן <span class="math">\(\left|\mathcal{P}\left(\mathbb{N}\right)^{\mathcal{M}\left[G\right]}\right|\ge\left|\mathcal{P}\left(\mathbb{N}\right)^{\mathcal{M}}\right|\ge\aleph_{2}^{\mathcal{M}}=\aleph_{2}^{\mathcal{M}\left[G\right]}\)</span> וקיבלנו את מה שרצינו: <span class="math">\(\left|\mathcal{P}\left(\mathbb{N}\right)^{\mathcal{M}\left[G\right]}\right|\ge\aleph_{2}^{\mathcal{M}\left[G\right]}\)</span> היא שלילת השערת הרצף, והיא מתקיימת בתוך <span class="math">\(\mathcal{M}\left[G\right]\)</span>.</p>
<p>איך נבנה את הפונקציה <span class="math">\(f:\mathbb{N}\times\aleph_{2}^{\mathcal{M}}\to\left\{ 0,1\right\} \)</span>? זה החלק הפשוט בכל העניין: כמו בנסיון הראשון והנאיבי שלנו לבנות את הפונקציה בפוסט הקודם. פשוט נסתכל על קבוצת הפונקציות מתת-קבוצה <strong>סופית</strong> של התחום אל הטווח. כלומר, <span class="math">\(P\)</span> שלנו יכלול את כל הפונקציה <span class="math">\(f:X\to\left\{ 0,1\right\} \)</span> כך ש-<span class="math">\(X\subseteq\mathbb{N}\times\aleph_{2}^{\mathcal{M}}\)</span> ו-<span class="math">\(X\)</span> סופית. בכל היתר יטפל הקסם הזה של לקחת אידאל גנרי <span class="math">\(G\)</span>: ניקח כזה, נגדיר <span class="math">\(f=\bigcup G\)</span>, ונראה בהמשך שהכל יסתדר - גם נקבל פונקציה <span class="math">\(f:\mathbb{N}\times\aleph_{2}^{\mathcal{M}}\to\left\{ 0,1\right\} \)</span> שמוגדרת על <strong>כל </strong><span class="math">\(\mathbb{N}\times\aleph_{2}^{\mathcal{M}}\)</span> וגם הפונקציה הזו תקודד קבוצות <strong>שונות</strong>. זו אולי הפעם הראשונה שאני באמת מרגיש כמה תכונת ה"גנריות" הזו חזקה. אבל את זה נשמור לסוף הפוסט. ראשית נדבר על התוצאה הכללית יותר: איזה תנאי קבוצת תנאי הכפייה שלנו תקיים שיבטיח <strong>שימור עוצמות</strong>?</p>
<h2>פרק שני, שבו ccc משמר עוצמות</h2>

<p>אפשר לשכוח לרגע מהשערת הרצף ומכל הדיון שסביבה. אנחנו חוזרים, בפעם האחרונה, להראות תוצאה "אבסטרקטית" על קבוצה כללית <span class="math">\(P\)</span> של תנאי כפיה: טענה מהצורה "אם <span class="math">\(P\)</span> מקיימת כך-וכך, אז במעבר מ-<span class="math">\(\mathcal{M}\)</span> אל <span class="math">\(\mathcal{M}\left[G\right]\)</span> כל סודר אינסופי שהיה עוצמה ב-<span class="math">\(\mathcal{M}\)</span> נשאר עוצמה ב-<span class="math">\(\mathcal{M}\left[G\right]\)</span>". צריך להתחיל מתיאור הכך-וכך, שהוא תכונה שנקראת ccc - קיצור של Countable Chain Condition. כפי שנראה עוד רגע, זה שם קצת מטעה כי האובייקט שהמספר שלו הולך להיות בן מניה לא יהיה chain אלא דווקא antichain, והשם הוא הפוך בגלל מה שנקרא במתמטיקה "סיבות היסטוריות" שלא ניכנס אליהן. לכן אני אבדוק ב-ccc וחסל.</p>
<p>בשביל ההגדרה, בואו נגיד ששני איברים <span class="math">\(p_{1},p_{2}\in P\)</span> הם <strong>מתואמים</strong> אם קיימת להם הרחבה משותפת, <span class="math">\(q\in P\)</span> כך ש-<span class="math">\(p_{1}\subseteq q\)</span> וגם <span class="math">\(p_{2}\subseteq q\)</span> (בשביל אינטואיציה, תחשבו ש-<span class="math">\(p_{1},p_{2}\)</span> מייצגים פונקציות; קיום הרחבה משותפת אומר שעל הקלטים שמשותפים ל-<span class="math">\(p_{1},p_{2}\)</span> שתי הפונקציות הללו מסכימות, כלומר הן "מתואמות ביניהן" על קלטים משותפים). עכשיו, <strong>אנטי-שרשרת</strong> ב-<span class="math">\(P\)</span> היא קבוצה של איברים שכל זוג מהם הם <strong>בלתי מתואמים</strong> (כלומר לא משנה איזה זוג איברים שונים ניקח מתוך הקבוצה, לא תהיה להם התאמה משותפת). אנחנו אומרים ש-<span class="math">\(P\)</span> היא ccc אם כל אנטי-שרשרת היא בת מניה. במילים אחרות: כל הקבוצות של איברים בלתי מתואמים הן <strong>די קטנות</strong>. זה שומר את הכאוס ברמה נמוכה.</p>
<p>עכשיו בואו נראה רגע את התמונה הגדולה של איך להוכיח <strong>שימור עוצמות</strong>. ראשית, המספרים הטבעיים לא משתנים כשמבצעים כפייה ולכן כולם משתמרים כמות שהם ולכן כל העוצמות הסופיות משתמרות אבל זה לא עוזר לנו בכל מקרה. לכן מלכתחילה אני אדבר רק על שימור של עוצמות אינסופות. עכשיו, נניח ש-<span class="math">\(\alpha\in\mathcal{M}\)</span> הוא סודר אינסופי כך ש-<span class="math">\(\alpha\)</span> <strong>אינו</strong> עוצמה ב-<span class="math">\(\mathcal{M}\left[G\right]\)</span>. אני רוצה להראות ש-<span class="math">\(\alpha\)</span> אינו עוצמה כבר ב-<span class="math">\(\mathcal{M}\)</span> (השקול הלוגי של "אם <span class="math">\(\alpha\)</span> עוצמה ב-<span class="math">\(\mathcal{M}\)</span> אז <span class="math">\(\alpha\)</span> עוצמה ב-<span class="math">\(\mathcal{M}\left[G\right]\)</span>" הוא "אם <span class="math">\(\alpha\)</span> אינו עוצמה ב-<span class="math">\(\mathcal{M}\left[G\right]\)</span> אז <span class="math">\(\alpha\)</span> אינו עוצמה ב-<span class="math">\(\mathcal{M}\)</span>").</p>
<p>אם <span class="math">\(\alpha\)</span> אינו עוצמה ב-<span class="math">\(\mathcal{M}\left[G\right]\)</span>, המשמעות היא שקיימת פונקציה חח"ע ועל <span class="math">\(f:\alpha\to\beta\)</span> כך ש-<span class="math">\(\beta&lt;\alpha\)</span> הוא סודר קטן מ-<span class="math">\(\alpha\)</span>. היינו רוצים כמובן להראות ש-<span class="math">\(f\in\mathcal{M}\)</span> ומקלקל ל-<span class="math">\(\alpha\)</span> את היכולת להיות סודר כבר ב-<span class="math">\(\mathcal{M}\)</span>, אבל זה קצת יותר מדי בשבילנו. במקום זה נראה שקיימת פונקציה אחת, <span class="math">\(g\in\mathcal{M}\)</span>, שבמובן מסוים מהווה <strong>קירוב</strong> של <span class="math">\(f\)</span> ולמרות שהיא לא פונקציה חח"ע ועל מ-<span class="math">\(\alpha\)</span> אל <span class="math">\(\beta\)</span> היא תספיק כדי להראות ש-<span class="math">\(\left|\alpha\right|=\left|\beta\right|\)</span> (ששניהם שקולי עוצמה) על ידי אחת התוצאות הבסיסיות בחשבון עוצמות: אנחנו נראה ש-<span class="math">\(\left|\alpha\right|=\aleph_{0}\cdot\left|\beta\right|\)</span> ונתבסס על כך ש-<span class="math">\(\aleph_{0}\cdot\left|\beta\right|=\left|\beta\right|\)</span> לכל עוצמה אינסופית. ה-<span class="math">\(\aleph_{0}\)</span> הזה? הוא מגיע ישירות מכך שהגודל המקסימלי של אנטי-שרשרת ב-<span class="math">\(P\)</span> הוא <span class="math">\(\aleph_{0}\)</span>. זה הרעיון, ועכשיו נשאר רק להיכנס לפרטים.</p>
<p>הנה משפט העזר על ה"קירוב": </p>
<p>אם עבור <span class="math">\(P\in\mathcal{M}\)</span> מתקיים ccc ו-<span class="math">\(G\)</span> הוא אידאל גנרי של <span class="math">\(\mathcal{M}\)</span>, ו-<span class="math">\(f:X\to Y\)</span> היא פונקציה ב-<span class="math">\(\mathcal{M}\left[G\right]\)</span> כך ש-<span class="math">\(X,Y\in\mathcal{M}\)</span> אז קיימת פונקציה <span class="math">\(g:X\to\mathcal{P}\left(Y\right)\)</span> כך ש-<span class="math">\(g\in\mathcal{M}\)</span> ולכל <span class="math">\(x\in X\)</span> מתקיים ש-<span class="math">\(f\left(x\right)\in g\left(x\right)\)</span>, ו-<span class="math">\(g\left(x\right)\)</span> היא בת מניה ב-<span class="math">\(\mathcal{M}\)</span>.</p>
<p>כלומר, ה"קירוב" <span class="math">\(g\)</span> לא בדיוק מחזיר את <span class="math">\(f\left(x\right)\)</span> לכל <span class="math">\(x\)</span>, אבל הוא כן מחזיר קבוצה של כמה ערכים ש-<span class="math">\(f\left(x\right)\)</span> נמצא ביניהם, והקבוצה הזו היא לא גדולה מדי, כלומר היא בת מניה ב-<span class="math">\(\mathcal{M}\)</span>. שווה להזכיר מה זה אומר, "בת מניה ב-<span class="math">\(\mathcal{M}\)</span>": זה אומר שקיימת התאמה חח"ע ועל בין הקבוצה ובין <span class="math">\(\mathbb{N}\)</span> וההתאמה הזו שייכת ל-<span class="math">\(\mathcal{M}\)</span> בעצמה. לכן אני לא יכול לומר סתם "בת מניה" כי הרי כל האיברים של <span class="math">\(\mathcal{M}\)</span> בני מניה.</p>
<p>אוקיי, בואו נוכיח את הטענה! זו תהיה הפעם האחרונה שניכנס לבפנוכו של ההגדרות של ביצוע כפיה. מה שנתון לנו הוא הפונקציה שאנחנו רוצים לקרב, <span class="math">\(f\in\mathcal{M}\left[G\right]\)</span>. כמו כל איבר אחר ב-<span class="math">\(\mathcal{M}\left[G\right]\)</span>, <span class="math">\(f=\tau^{G}\)</span> עבור שם-<span class="math">\(P\)</span> כלשהו <span class="math">\(\tau\)</span>. עכשיו, מכיוון שב-<span class="math">\(\mathcal{M}\left[G\right]\)</span> מתקיימת הטענה "<span class="math">\(\tau^{G}\)</span> הוא פונקציה מ-<span class="math">\(X\)</span> אל <span class="math">\(Y\)</span>" אז המשפט היסודי של תורת הכפייה נותן לנו איבר <span class="math">\(p\in P\)</span> שכופה את הפסוק "<span class="math">\(\tau\)</span> הוא פונקציה מ-<span class="math">\(\check{X}\)</span> אל <span class="math">\(\check{Y}\)</span>" (כזכור, <span class="math">\(\check{X}\)</span> הוא שם-<span class="math">\(P\)</span> שמקיים <span class="math">\(\check{X}^{G}=X\)</span>; ראינו שקיים כזה כשהצגנו כפיה לראשונה).</p>
<p>עכשיו נגדיר פונקציה <span class="math">\(g\in\mathcal{M}\)</span> בצורה הבאה: לכל <span class="math">\(x\in X\)</span>, נגדיר את <span class="math">\(g\left(x\right)\)</span> להיות קבוצת כל ה-<span class="math">\(y\in Y\)</span> כך שקיים <span class="math">\(q\supseteq p\)</span> שכופה את הפסוק "{} <span class="math">\(\text{op}\left(\check{x},\check{y}\right)\in\tau\)</span>". פורמלית:</p>
<p><span class="math">\(g\left(x\right)=\left\{ y\in Y\ |\ \exists q\supseteq p:q\Vdash\text{op}\left(\check{x},\check{y}\right)\in\tau\right\} \)</span></p>
<p>מה קורה כאן? כזכור, <span class="math">\(\text{op}\)</span> זו הדרך שלנו לבנות שם-<span class="math">\(P\)</span> עבור זוג סדור: הביטוי <span class="math">\(\text{op}\left(\check{x},\check{y}\right)\)</span> בסך הכל משמעותו שם-<span class="math">\(P\)</span> שמקיים <span class="math">\(\text{op}\left(\check{x},\check{y}\right)^{G}=\left(x,y\right)\)</span> לכל אידאל גנרי <span class="math">\(G\)</span>. אז אינטואיטיבית, <span class="math">\(g\left(x\right)\)</span> הוא קבוצת כל ה-<span class="math">\(y\)</span>-ים שאפשר עבורם לכפות את הטענה ש-<span class="math">\(f\left(x\right)=y\)</span> בעזרת איבר שמרחיב את <span class="math">\(p\)</span>.</p>
<p>עכשיו, העניין הוא שההגדרה של <span class="math">\(g\left(x\right)\)</span> משתמשת כולה רק במושגים של <span class="math">\(\mathcal{M}\)</span>. כזכור, חלק מרכזי מהמשפט היסודי עסק בכך שאפשר להגדיר את היחס <span class="math">\(\Vdash\)</span> במסגרת <span class="math">\(\mathcal{M}\)</span> בלבד. זה אומר שלכל <span class="math">\(x\)</span>, אנו יכולים לבנות את <span class="math">\(g\left(x\right)\)</span> במסגרת <span class="math">\(\mathcal{M}\)</span> ולכן <span class="math">\(g\in\mathcal{M}\)</span>.</p>
<p>עכשיו, הדרישה שיתקיים <span class="math">\(f\left(x\right)\in g\left(x\right)\)</span> מתקבלת מאוד בקלות: מכיוון שעבור <span class="math">\(y=f\left(x\right)\)</span> אנחנו יודעים שב-<span class="math">\(\mathcal{M}\left[G\right]\)</span> מתקיים <span class="math">\(\left(x,y\right)\in f\)</span>, אז מהמשפט היסודי של תורת הכפייה אנחנו יודעים שקיים <span class="math">\(q\in G\)</span> שכופה את <span class="math">\(\text{op}\left(\check{x},\check{y}\right)\in\tau\)</span> עבור ה-<span class="math">\(y\)</span> הספציפי הזה. כרגיל, לא בטוח ש-<span class="math">\(p\subseteq q\)</span> אבל אם זה לא קורה, אפשר להחליף את <span class="math">\(q\)</span> בהרחבה משותפת שלו ושל <span class="math">\(p\)</span>, כי מעבר להרחבה משותפת הזו משמר את כל מה שהאיבר המקורי כפה.</p>
<p>נשאר רק להראות ש-<span class="math">\(g\left(x\right)\)</span> היא לא "גדולה מדי" - שהיא בת מניה. כאן בדיוק תנאי ה-ccc אמור לבוא לידי ביטוי כי טרם השתמשנו בו. אבל הוא מופיע ממש באופן טבעי כאן: אנחנו יודעים שלכל <span class="math">\(y\in g\left(x\right)\)</span> קייים <span class="math">\(q_{y}\supseteq p\)</span> כך ש-<span class="math">\(q_{y}\Vdash\text{op}\left(\check{x},\check{y}\right)\in\tau\)</span>, פשוט כי זו ההגדרה של <span class="math">\(g\left(x\right)\)</span>. הפואנטה היא שעבור <span class="math">\(y_{1}\ne y_{2}\)</span>, בהכרח <span class="math">\(q_{y_{1}}\)</span> ו-<span class="math">\(q_{y_{2}}\)</span> יהיו בלתי מתואמים, כי אם קיימת להם הרחבה משותפת <span class="math">\(q\)</span>, אז בכל אידאל גנרי <span class="math">\(G^{\prime}\)</span> שמכיל את <span class="math">\(q\)</span>, אנחנו נקבל שב-<span class="math">\(\mathcal{M}\left[G^{\prime}\right]\)</span> גם <span class="math">\(\left(x,y_{1}\right)\in f\)</span> וגם <span class="math">\(\left(x,y_{2}\right)\in f\)</span>, וזה כמובן בלתי אפשרי שכן <span class="math">\(p\subseteq q\)</span> ולכן <span class="math">\(q\)</span> כופה גם את זה שב-<span class="math">\(\mathcal{M}\left[G^{\prime}\right]\)</span> <span class="math">\(f\)</span> היא פונקציה. אם כן, <span class="math">\(g\left(x\right)\)</span> היא אנטי-שרשרת ב-<span class="math">\(P\)</span>, ולכן מכיוון שב-<span class="math">\(\mathcal{M}\)</span> מתקיימת תכונת ccc עבור <span class="math">\(P\)</span>, אנחנו יודעים שב-<span class="math">\(\mathcal{M}\)</span> האנטי-שרשרת <span class="math">\(g\left(x\right)\)</span> היא בת מניה. זה מסיים את משפט העזר על ה"קירוב".</p>
<p>נחזור אל הדבר המרכזי שאנחנו רוצים להוכיח - שימור עוצמות. לפני שנתחיל אני מזכיר טענה שדיברנו עליה בעבר - המעבר מ-<span class="math">\(\mathcal{M}\)</span> אל <span class="math">\(\mathcal{M}\left[G\right]\)</span> <strong>משמר סודרים</strong>. כלומר, הסודרים ב-<span class="math">\(\mathcal{M}\)</span> וב-<span class="math">\(\mathcal{M}\left[G\right]\)</span> הם בדיוק אותן קבוצות. זה נובע מכך שסודר הוא קבוצה טרנזיטיבית שסדורה בסדר טוב על ידי יחס ה-<span class="math">\(\in\)</span>, וזו תכונה "פנימית" של הקבוצה שתלויה רק באיברים שלה ולא בעולם הרחב שמסביב. </p>
<p>עכשיו אל הטענה שלנו. אנחנו מניחים שהסודר <span class="math">\(\alpha\)</span> אינו עוצמה ב-<span class="math">\(\mathcal{M}\left[G\right]\)</span>, המשמעות היא שקיימת ב-<span class="math">\(\mathcal{M}\left[G\right]\)</span> פונקציה חח"ע ועל <span class="math">\(f:\beta\to\alpha\)</span> אל <span class="math">\(\alpha\)</span> מסודר <span class="math">\(\beta\in\mathcal{M}\left[G\right]\)</span> כלשהו שמקיים <span class="math">\(\beta&lt;\alpha\)</span>. מכיוון שהם סודרים, אז <span class="math">\(\alpha,\beta\in\mathcal{M}\)</span> ולכן אנחנו בסיטואציה של טענת העזר שהוכחנו לפני רגע, עם <span class="math">\(X=\beta\)</span> ו-<span class="math">\(Y=\alpha\)</span>. לכן קיימת ב-<span class="math">\(\mathcal{M}\)</span> פונקציה <span class="math">\(g:\beta\to\mathcal{P}\left(\alpha\right)\)</span> כך שלכל <span class="math">\(\gamma\in\beta\)</span>, הקבוצה <span class="math">\(g\left(\gamma\right)\)</span> היא בת מניה.</p>
<p>עכשיו, בואו נשים לב לכך שכל ה-<span class="math">\(g\left(\gamma\right)\)</span> הללו "מכסים" את כל <span class="math">\(\alpha\)</span>: <span class="math">\(\alpha=\bigcup_{\gamma\in\beta}g\left(\gamma\right)\)</span>. כיוון אחד של ההכלה ברור: כל אברי <span class="math">\(g\left(\gamma\right)\)</span> שייכים ל-<span class="math">\(\alpha\)</span> כי הטווח של <span class="math">\(g\)</span> הוא <span class="math">\(\mathcal{P}\left(\alpha\right)\)</span>. הכיוון השני, <span class="math">\(\alpha\subseteq\bigcup_{\gamma\in\beta}g\left(\gamma\right)\)</span>, נובע מכך שלכל <span class="math">\(y\in\alpha\)</span> קיים <span class="math">\(\gamma\in\beta\)</span> כך ש-<span class="math">\(f\left(\gamma\right)=y\)</span> (שכן <span class="math">\(f\)</span> היא על) ולכן <span class="math">\(y\in g\left(\gamma\right)\)</span>. עכשיו אפשר להסיק מ-<span class="math">\(\alpha=\bigcup_{\gamma\in\beta}g\left(\gamma\right)\)</span> מסקנה על הקשר בין העוצמות של הקבוצות הללו:</p>
<p><span class="math">\(\left|\alpha\right|=\left|\bigcup_{\gamma\in\beta}g\left(\gamma\right)\right|\le\left|\beta\right|\cdot\aleph_{0}=\left|\beta\right|\le\left|\alpha\right|\)</span></p>
<p>כשהמעבר האחרון נובע מכך ש-<span class="math">\(\beta&lt;\alpha\)</span> כסודרים. המסקנה משרשרת אי השוויונים הללו היא ש-<span class="math">\(\left|\alpha\right|=\left|\beta\right|\)</span>, וזה מה שרצינו להוכיח. סיימנו! הראינו שאם <span class="math">\(P\)</span> מקיימת ccc היא <strong>משמרת עוצמות</strong>! אנחנו כבר ממש קרובים לסיום הוכחת אי התלות של השערת הרצף.</p>
<h2>פרק שלישי, שבו אנחנו גולשים לגרפים לא בני מניה</h2>

<p>עד עכשיו הראינו טענה כללית בתורת הכפיה: שאם קבוצת תנאי הכפיה <span class="math">\(P\)</span> מקיימת ccc, אז הכפיה באמצעותה משמרת עוצמות. עכשיו אנחנו צריכים להראות שקבוצת תנאי הכפיה הספציפיים שאנחנו משתמשים בה מקיימת את ccc. גם זה ידרוש עבודה, אבל לפחות עבודה קונקרטית עם קבוצה ספציפית... לא, רגע, בואו נתחיל את השלב הזה בעוד הוכחה גנרית שנשתמש בה בהמשך.</p>
<p>כדי להראות ש-<span class="math">\(P\)</span> מקיימת ccc אנחנו צריכים להראות שכל תת-קבוצה <strong>לא בת מניה</strong> של <span class="math">\(P\)</span> בהכרח כוללת זוג איברים מתואמים. בנוסף, הרעיון ב-<span class="math">\(P\)</span> הוא כזכור שאיבריו יהיו פונקציות שהתחום שלהן <strong>סופי</strong>. אנחנו הולכים לשחק בדיוק על המתח בזה של "אוסף לא בן מניה של איברים מגודל סופי" ולבנות משהו שנקרא <strong>מערכת</strong> <span class="math">\(\Delta\)</span>.</p>
<p>המשפט שנוכיח הוא זה: לכל משפחה <strong>שאיננה בת מניה</strong> <span class="math">\(X\)</span> של קבוצות <strong>סופיות</strong> קיימת תת-קבוצה <span class="math">\(Y\subseteq X\)</span> שגם היא אינה בת מניה, וקבוצה <span class="math">\(R\)</span> כך ש-<span class="math">\(A\cap B=R\)</span> לכל <span class="math">\(A\ne B\in Y\)</span>. הקבוצה <span class="math">\(Y\)</span> הזו היא מה שנקרא מערכת-<span class="math">\(\Delta\)</span>.</p>
<p>המשפט עצמו מרגיש לי חזק במבט ראשון - הקבוצות יכולות להיות מורכבות למדי, ועם זאת אנחנו הולכים למצוא תת-קבוצה שהיא ענקית בגודלה וכל זוג קבוצות בה נחתכות בדיוק באותה הצורה - סדר שצץ במפתיע במקום מאוד מבולגן, פשוט מכוח המתח הזה בין "לא בן מניה" ובין "סופי".</p>
<p>כדי להוכיח את הטענה, בואו נתחיל בלעשות סדר. הקבוצות של <span class="math">\(X\)</span> כולן סופיות, אז אפשר למיין אותן לפי גודל: <span class="math">\(X_{k}=\left\{ A\in X\ |\ \left|A\right|=k\right\} \)</span>. יש מספר בן מניה של <span class="math">\(X_{k}\)</span>-ים אבל הגודל של <span class="math">\(X\)</span> הוא לא בן מניה, אז חייב להיות קיים <span class="math">\(k\)</span> כלשהו כך ש-<span class="math">\(X_{k}\)</span> לא בת מניה; מכאן ואילך נעבוד רק עם האיברים שלה, שכולם מגודל <span class="math">\(k\)</span>. סדר!</p>
<p>עכשיו אנחנו צריכים לחפש את <span class="math">\(R\)</span> שלנו. זו קבוצה שחייבת להיות מוכלת במספר לא בן מניה של איברים של <span class="math">\(X_{k}\)</span>. יש כמובן קבוצה כזו - הקבוצה הריקה, <span class="math">\(\emptyset\)</span>, שמוכלת בכל אברי <span class="math">\(X_{k}\)</span>. הבעיה היא שאנחנו לא יודעים שהחיתוך של זוגות של איברים מ-<span class="math">\(X_{k}\)</span> יהיה <span class="math">\(\emptyset\)</span>; בהחלט ייתכן שלא יהיו שתי קבוצות זרות שם בכלל. למשל, אם כל הקבוצות מכילות את 42, בוודאי שהחיתוך של זוג קבוצות לא יהיה זר, הוא תמיד יכיל את 42. אבל אם כן, אולי <span class="math">\(\left\{ 42\right\} \)</span> היא מועמדת טובה להיות <span class="math">\(R\)</span>? אולי, ואולי יש עוד איבר שמוכל ברוב הקבוצות... הבנו את הרעיון, אנחנו רוצים להגדיר את <span class="math">\(R\)</span> להיות קבוצה <strong>מקסימלית</strong> בגודלה שעדיין מוכלת במספר לא בן מניה של קבוצות מ-<span class="math">\(X_{k}\)</span>. באופן כללי, כדי להראות שקיים איבר מקסימלי באוסף כלשהו (במקרה הנוכחי - אוסף "מי שמוכלות במספר לא בן מניה של קבוצות מ-<span class="math">\(X_{k}\)</span>") צריך להראות שהאוסף לא ריק (הוא לא, כי <span class="math">\(\emptyset\)</span> שם) ושיש חסם מלעיל לגודל של איברים באוסף (אין באוסף קבוצה מגודל <span class="math">\(k+1\)</span> או יותר כי כל הקבוצות ב-<span class="math">\(X_{k}\)</span> הן מגודל <span class="math">\(k\)</span>). לכן קיימת קבוצה מקסימלית <span class="math">\(R\)</span> שכזו.</p>
<p>המקסימליות של <span class="math">\(R\)</span> פירושה שהשטיק ההוא שקרה קודם עם 42 לא יכול לחזור על עצמו. בהינתן <span class="math">\(x\notin R\)</span>, הקבוצה <span class="math">\(R\cup\left\{ x\right\} \)</span> יכולה להיות מוכלת רק במספר בן מניה של קבוצות מ-<span class="math">\(X_{k}\)</span> (אחרת <span class="math">\(R\cup\left\{ x\right\} \)</span> הייתה סתירה למקסימליות של <span class="math">\(R\)</span>). בואו ניקח עכשיו את אוסף כל הקבוצות שמכילות את <span class="math">\(R\)</span>: <span class="math">\(X_{k}^{\prime}=\left\{ A\in X_{k}\ |\ R\subseteq A\right\} \)</span>. זה אוסף לא בן מניה והחיתוך של כל זוג קבוצות בו <strong>מכיל</strong> את <span class="math">\(R\)</span>, אבל הבעיה היא שהחיתוך לאו דווקא <strong>שווה</strong> ל-<span class="math">\(R\)</span>. לכן זו עדיין לא <span class="math">\(Y\)</span> שלנו; נצטרך איכשהו להיפטר מעוד קבוצות שם.</p>
<p>באופן נחמד, אפשר עכשיו לעבור לניסוח של מה שצריך לעשות בעזרת תורת הגרפים. נגדיר גרף שצמתיו הם אברי <span class="math">\(X_{k}^{\prime}\)</span>, ויש קשת בין <span class="math">\(A,B\)</span> אם ורק אם <span class="math">\(A\cap B\ne\emptyset\)</span>. זה גרף עם מספר לא בן מניה של צמתים ומה שאנחנו מחפשים הוא <strong>קבוצה בלתי תלויה</strong> לא בת מניה (קבוצה בלתי תלויה היא קבוצת צמתים שאין קשת בין אף זוג צמתים בה).</p>
<p>בהינתן צומת <span class="math">\(A\)</span>, כמה שכנים יכולים להיות לו? אם <span class="math">\(A\cap B\ne R\)</span> אז בהכרח קיים <span class="math">\(x\)</span> כך ש-<span class="math">\(R\cup\left\{ x\right\} \subseteq A\cap B\)</span>. אמרנו כבר ש-<span class="math">\(R\cup\left\{ x\right\} \)</span> יכולה להיות מוכלת רק במספר בן מניה של <span class="math">\(B\)</span>-ים, אז ל-<span class="math">\(A\)</span> יש רק מספר בן מניה של שכנים ש-<span class="math">\(x\)</span> "מוכיח" את השכנות שלהם. כמה <span class="math">\(x\)</span>-ים יש בסך הכל? ובכן, כל <span class="math">\(x\)</span> כזה חייב להופיע גם ב-<span class="math">\(A\)</span>, והרי <span class="math">\(A\)</span> סופית ולכן קיים רק מספר סופי של <span class="math">\(x\)</span>-ים כאלו. מכאן שמספר השכנים של <span class="math">\(A\)</span> הוא לכל היותר בן מניה.</p>
<p>והנה הגענו לטענה בתורת הגרפים האינסופיים: אם יש בגרף מספר לא בן מניה של צמתים, אבל לכל צומת יש רק מספר בן מניה של שכנים, אז קיימת קבוצה בלתי תלויה מגודל לא בן מניה. אפשר לבנות ממש קבוצה כזו באינדוקציה על-סופית: לכל סודר <span class="math">\(\alpha\in\aleph_{1}\)</span> נגדיר צומת <span class="math">\(v_{\alpha}\)</span> על ידי בחינת קבוצת הצמתים <span class="math">\(\left\{ v_{\beta}\right\} _{\beta&lt;\alpha}\)</span>: זו קבוצה בת מניה (כל <span class="math">\(\alpha\in\aleph_{1}\)</span> הוא בן מניה, זו המהות של <span class="math">\(\aleph_{1}\)</span>) ולכל איבר בה יש רק מספר בן מניה של שכנים, אז אפשר מתוך המספר הלא בן מניה של צמתים בגרף למצוא אחד שאינו שכן של אף צומת שנבחר עד כה. כך קיבלנו קבוצה לא בת מניה <span class="math">\(Y\)</span> של קבוצות, כך שהחיתוך של כל זוג איברים מהקבוצה הוא בדיוק <span class="math">\(R\)</span>. סיימנו! יש לנו מערכת-<span class="math">\(\Delta\)</span>! רק נותר להשתמש בתוצאה הזו כדי להוכיח סוף סוף ש-<span class="math">\(P\)</span> שלנו היא בעלת תכונת ccc.</p>
<h2>פרק רביעי, שבו P מקיימת את ccc</h2>

<p>אנחנו סוף סוף חוזרים לדבר קונקרטית על <span class="math">\(P\)</span> שלנו. כזכור (ועד שהגענו לפה גם אני כבר שכחתי), ה-<span class="math">\(P\)</span> שלנו היא אוסף הפונקציות <span class="math">\(f:A\to\left\{ 0,1\right\} \)</span> כך ש-<span class="math">\(A\)</span> היא קבוצה סופית ו-<span class="math">\(A\subseteq\mathbb{N}\times\aleph_{2}^{\mathcal{M}}\)</span>. כדי להראות ש-<span class="math">\(P\)</span> מקיימת ccc אנחנו צריכים לקחת תת-קבוצה <span class="math">\(S\subseteq P\)</span> שהיא לא בת מניה, ולהראות שבהכרח קיימים בה שני איברים מתואמים. עכשיו, כל איבר של <span class="math">\(S\)</span> הוא פונקציה שמוגדרת על תחום <span class="math">\(A\)</span> מסוים, <span class="math">\(\text{dom}f=A\)</span>, אז בואו נגדיר את ה-<span class="math">\(X\)</span> שעליה נפעיל את מה שמצאנו בחלק הקודם בתור <span class="math">\(X=\left\{ \text{dom}f\ |\ f\in S\right\} \)</span>. בשביל שנוכל להפעיל את החלק הקודם על <span class="math">\(X\)</span> צריך שני דברים:</p>
<ol> <li><span class="math">\(X\)</span> צריכה להיות לא בת מניה.</li>


<li>כל <span class="math">\(A\in X\)</span> צריכה להיות סופית.</li>

</ol>

<p>את 2 יש לנו: זה בגלל ש-<span class="math">\(P\)</span> הוגדר כך במפורש. בשביל 1 צריך רגע של מחשבה. <span class="math">\(S\)</span> עצמה היא לא בת מניה, אבל במעבר מ-<span class="math">\(f\)</span> אל <span class="math">\(\text{dom}f\)</span> בוודאי שאנחנו עלולים לאבד איברים כי שתי פונקציות שונות לגמרי יכולות להיות בעלות אותו תחום. אבל כמה פונקציות כאלו כבר יש? בהינתן <span class="math">\(A\)</span> קונקרטית, מספר הפונקציות <strong>הכולל</strong> מ-<span class="math">\(A\)</span> אל <span class="math">\(\left\{ 0,1\right\} \)</span> הוא <span class="math">\(2^{\left|A\right|}\)</span> - מספר סופי. אם <span class="math">\(X\)</span> הייתה בת מניה, אז מספר הפונקציות הכולל ב-<span class="math">\(S\)</span> היה מספר סופי כפול <span class="math">\(\aleph_{0}\)</span>, כלומר <span class="math">\(\aleph_{0}\)</span>, בסתירה לכך ש-<span class="math">\(S\)</span> לא בת מניה. המסקנה היא ש-<span class="math">\(X\)</span> לא בת מניה ולכן אפשר למצוא לה מערכת-<span class="math">\(\Delta\)</span> <span class="math">\(Y\subseteq X\)</span>.</p>
<p>במערכת-<span class="math">\(\Delta\)</span> שכזו קיימת קבוצה <span class="math">\(R\)</span> כך שלכל <span class="math">\(A,B\in Y\)</span> מתקיים <span class="math">\(A\cap B=R\)</span>. כל ה-<span class="math">\(A\)</span>-ים הללו הם תתי-קבוצות סופיות של <span class="math">\(\mathbb{N}\times\aleph_{2}^{\mathcal{M}}\)</span> ולכן גם <span class="math">\(R\subseteq\mathbb{N}\times\aleph_{2}^{\mathcal{M}}\)</span> והיא סופית.</p>
<p>עכשיו בואו נחזור מ-<span class="math">\(Y\)</span> (אוסף של תת-קבוצות של <strong>תחום</strong> הפונקציות ב-<span class="math">\(S\)</span>) אל <span class="math">\(S\)</span> עצמה. נגדיר תת-קבוצה <span class="math">\(T\subseteq S\)</span> על ידי בחירת נציגים לאברי <span class="math">\(Y\)</span>: לכל <span class="math">\(A\in Y\)</span> קיימת לפחות פונקציה אחת <span class="math">\(f\in S\)</span> כך ש-<span class="math">\(\text{dom}f=A\)</span>, אז נוסיף <span class="math">\(f\)</span> אחת כזו ל-<span class="math">\(T\)</span> (כמו שאנחנו רואים, אקסיומת הבחירה עובדת כאן שעות נוספות, נראה לי שהשתמשתי בה גם קודם). מה קיבלנו? לכל <span class="math">\(f,g\in T\)</span>, מתקיים ש-<span class="math">\(\text{dom}f\cap\text{dom}g=R\)</span>. וכעת הפאנץ': יש רק מספר <strong>סופי</strong> של פונקציות מ-<span class="math">\(R\)</span> אל <span class="math">\(\left\{ 0,1\right\} \)</span>, כי <span class="math">\(R\)</span> סופית, אבל יש מספר <strong>לא בן מניה</strong> של פונקציות ב-<span class="math">\(T\)</span>. כשלוקחים פונקציה ב-<span class="math">\(T\)</span> ומצמצמים את התחום שלה ל-<span class="math">\(R\)</span> מקבלים רק אחת מבין אותו מספר סופי של פונקציות, ולכן מעקרון שובך היונים (עם מספר סופי של שובכים ומספר אינסופי של יונים) יש שתי פונקציות <span class="math">\(f,g\)</span> שהתחום שמשותף לשתיהן הוא <span class="math">\(R\)</span> <strong>וגם </strong>שהצמצמום שלהן ל-<span class="math">\(R\)</span> הוא זהה. שתי הפונקציות הללו מתואמות וקיימת להן הרחבה משותפת, שזה מה שחיפשנו. זה מסיים את ההוכחה ש-<span class="math">\(P\)</span> מקיימת את ccc ומכניס אותנו לישורת האחרונה ממש של סדרת הפוסטים הזו.</p>
<h2>פרק חמישי ואחרון, שבו אנו מוכיחים שהשערת הרצף אינה תלויה ב-ZFC</h2>

<p>אחרי כל מלאכת ההכנה הזו שנמשכה כמעט 3,000 מילים (ויש שיגידו - סדרה של עשרה פוסטים) הגענו סוף סוף אל המטרה שלנו, ההוכחה שלמענה הומצאה תורת הכפיה: הוכחה ש-<span class="math">\(\neg\text{CH}\)</span> מתיישבת עם ZFC. כמעט עשינו את הכל, אבל עוד נשארו כמה פרטים להבהיר, וכמובן - להציג שוב את התמונה הגדולה.</p>
<p>ובכן, הגדרנו תנאי כפיה <span class="math">\(P\)</span> שהם פונקציות <span class="math">\(f:A\to\left\{ 0,1\right\} \)</span> כך ש-<span class="math">\(A\)</span> תת-קבוצה סופית של <span class="math">\(\mathbb{N}\times\aleph_{2}^{\mathcal{M}}\)</span>. הראינו שתנאי הכפיה הללו מקיימים תכונה שנקראת ccc, וקיום התכונה הזו אומר שהרחבת <span class="math">\(\mathcal{M}\)</span> באמצעות אידאל גנרי של <span class="math">\(P\)</span> <strong>משמרת עוצמות</strong>, כלומר מתקיים <span class="math">\(\aleph_{2}^{\mathcal{M}}=\aleph_{2}^{\mathcal{M}\left[G\right]}\)</span>. מכיוון ש-<span class="math">\(G\in\mathcal{M}\left[G\right]\)</span> הרי ש-<span class="math">\(f=\bigcup G\in\mathcal{M}\left[G\right]\)</span>. כל מה שנותר לעשות הוא להבין מה בדיוק הפונקציה הזו. כרגע אנחנו יודעים שזו פונקציה מתת-קבוצה של <span class="math">\(\mathbb{N}\times\aleph_{2}^{\mathcal{M}}\)</span> אל <span class="math">\(\left\{ 0,1\right\} \)</span>. אני טוען שני דברים:</p>
<ol> <li><span class="math">\(\text{dom}f=\mathbb{N}\times\aleph_{2}^{\mathcal{M}}\)</span>, כלומר הפונקציה תופסת את <strong>כל</strong> <span class="math">\(\mathbb{N}\times\aleph_{2}^{\mathcal{M}}\)</span> (זה דומה למה שקרה בפוסט הקודם).</li>


<li>לכל <span class="math">\(\alpha\in\aleph_{2}^{\mathcal{M}}\)</span>, הפונקציה <span class="math">\(f_{\alpha}\)</span> שמוגדרת על ידי <span class="math">\(f_{\alpha}\left(n\right)=f\left(n,\alpha\right)\)</span> היא ייחודית: אם <span class="math">\(\alpha\ne\beta\)</span> אז <span class="math">\(f_{\alpha}\ne f_{\beta}\)</span> ולכן דה פקטו שתיהן מגדירות תתי-קבוצות שונות של <span class="math">\(\mathbb{N}\)</span>.</li>

</ol>

<p>צריך את 1 כדי שאפשר יהיה להגדיר את הפונקציה <span class="math">\(f_{\alpha}\)</span> ב-2, ו-2 הוא מה שנותן לנו את שלילת השערת הרצף כי הוא מראה שיש ב-<span class="math">\(\mathcal{M}\left[G\right]\)</span> לפחות <span class="math">\(\aleph_{2}^{\mathcal{M}}=\aleph_{2}^{\mathcal{M}\left[G\right]}\)</span> תתי-קבוצות שונות של <span class="math">\(\mathbb{N}\)</span>.</p>
<p>את תכונות 1 ו-2 מוכיחים בעזרת אחת מהתכונות שמגדירות אידאל גנרי: אם <span class="math">\(G\)</span> אידאל גנרי ו-<span class="math">\(D\subseteq P\)</span> היא קבוצה צפופה שמקיימת <span class="math">\(D\in\mathcal{M}\)</span>, אז <span class="math">\(G\cap D\ne\emptyset\)</span>. "צפיפות" של <span class="math">\(D\)</span> פירושה שלכל <span class="math">\(p\in P\)</span> קיימת הרחבה <span class="math">\(q\supseteq p\)</span> כך ש-<span class="math">\(q\in D\)</span>.</p>
<p>בשביל 1, בואו ניקח <span class="math">\(\left(n,\alpha\right)\in\mathbb{N}\times\aleph_{2}^{\mathcal{M}}\)</span> כלשהו, ונגדיר קבוצה <span class="math">\(D\)</span> של כל הפונקציות ב-<span class="math">\(P\)</span> שמוגדרות על <span class="math">\(\left(n,\alpha\right)\)</span>. זו קבוצה צפופה כי כל איבר ב-<span class="math">\(P\)</span> הוא או מוגדר על <span class="math">\(\left(n,\alpha\right)\)</span> (ואז הוא עצמו ההרחבה ששייכת ל-<span class="math">\(D\)</span>) או שאפשר להרחיב אותו על ידי הגדרתו על <span class="math">\(\left(n,\alpha\right)\)</span> (להיות שווה 0, נאמר). המסקנה שהיא שב-<span class="math">\(G\)</span> קיימת פונקציה אחת לפחות שמוגדרת על <span class="math">\(\left(n,\alpha\right)\)</span> ומכיוון ש-<span class="math">\(f\)</span> התקבלה מאיחוד כל הפונקציות ב-<span class="math">\(G\)</span>, גם היא עצמה מוגדרת על <span class="math">\(\left(n,\alpha\right)\)</span>.</p>
<p>נשאר לנו רק 2. בואו ניקח <span class="math">\(\alpha,\beta\in\aleph_{2}^{\mathcal{M}}\)</span> ונוכיח ש-<span class="math">\(f_{\alpha}\ne f_{\beta}\)</span>. לצורך כך, נגדיר קבוצה <span class="math">\(D_{\alpha,\beta}\)</span> שכוללת את כל הפונקציות <span class="math">\(g\in P\)</span> כך <strong>שקיים</strong> <span class="math">\(n\in\mathbb{N}\)</span> עבורו <span class="math">\(g\)</span> מוגדרת על <span class="math">\(\left(n,\alpha\right),\left(n,\beta\right)\)</span> וגם <span class="math">\(g\left(n,\alpha\right)\ne g\left(n,\beta\right)\)</span>. למה <span class="math">\(D_{\alpha,\beta}\)</span> צפופה? כי בואו ניקח פונקציה <span class="math">\(g\in P\)</span> כלשהי. התחום שלה הוא <strong>סופי</strong> ולכן בהכרח קיים <span class="math">\(n\)</span> טבעי שעבורו <span class="math">\(g\left(n,\alpha\right)\)</span> וגם <span class="math">\(g\left(n,\beta\right)\)</span> <strong>לא מוגדרות</strong>, ואנו יכולים להרחיב את <span class="math">\(g\)</span> לקבלת איבר ב-<span class="math">\(D_{\alpha,\beta}\)</span> על ידי הגדרת <span class="math">\(g\left(n,\alpha\right)=0\)</span> ו-<span class="math">\(g\left(n,\beta\right)=1\)</span>. זה מראה את הצפיפות של <span class="math">\(D_{\alpha,\beta}\)</span>, ולכן מראה שב-<span class="math">\(G\)</span> קיימת פונקציה שעבורה יש <span class="math">\(n\)</span> שמפריד בין הקבוצות שמוגדרות על ידי <span class="math">\(\alpha,\beta\)</span>, ולכן גם <span class="math">\(f\)</span> עצמה היא כזו: <span class="math">\(f_{\alpha}\ne f_{\beta}\)</span>, כנדרש.</p>
<p>זה מסיים את הוכחת טענות 1 ו-2 על הפונקציה <span class="math">\(f\)</span> שבנינו; ולכן גם מסיים את ההוכחה שמספר תתי-הקבוצות של טבעיים ב-<span class="math">\(\mathcal{M}\left[G\right]\)</span> הוא לפחות <span class="math">\(\aleph_{2}^{\mathcal{M}\left[G\right]}\)</span>; ולכן גם מסיים את ההוכחה ש-<span class="math">\(\neg\text{CH}\)</span> מתיישבת עם ZFC, ולכן גם מסיים את ההוכחה שהשערת הרצף היא בלתי תלויה ב-ZFC. סיימנו.</p>
<h2>אפילוג ובו סיכום מעמיק של כל מה שראינו ולמדנו בכל סדרת הפוסטים הזו</h2>

<p>וואו, זה היה כיף!</p>
        </article>
        
        <footer>
            <p>© כל הזכויות שמורות לגדי אלכסנדרוביץ'</p>
        </footer>
    </div>

    
    <script>
        function searchPosts() {
            const searchTerm = document.getElementById('searchInput').value;
            if (searchTerm.trim()) {
                window.location.href = '/post_list.html?search=' + encodeURIComponent(searchTerm);
            }
        }
        
        document.getElementById('searchInput').addEventListener('keypress', function(e) {
            if (e.key === 'Enter') {
                searchPosts();
            }
        });
    </script>
    
    
    <!-- Auto-render KaTeX math -->
    <script>
        document.addEventListener("DOMContentLoaded", function() {
            renderMathInElement(document.body, {
                delimiters: [
                    {left: "\\[", right: "\\]", display: true},
                    {left: "\\(", right: "\\)", display: false}
                ],
                throwOnError: false
            });
        });
    </script>

</body>
</html>