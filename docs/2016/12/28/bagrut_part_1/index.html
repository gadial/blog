<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>בואו נפתור את הבגרות במתמטיקה! (חלק א&#39;) - לא מדויק</title>
    <link rel="icon" type="image/x-icon" href="/favicon.ico">
    
    
    <!-- KaTeX for math rendering -->
    <link rel="stylesheet" href="https://cdn.jsdelivr.net/npm/katex@0.16.9/dist/katex.min.css">
    <script defer src="https://cdn.jsdelivr.net/npm/katex@0.16.9/dist/katex.min.js"></script>
    <script defer src="https://cdn.jsdelivr.net/npm/katex@0.16.9/dist/contrib/auto-render.min.js"></script>

    
    <style>
        * {
            margin: 0;
            padding: 0;
            box-sizing: border-box;
        }
        
        body {
            font-family: 'Arial', 'David', 'Tahoma', sans-serif;
            line-height: 1.6;
            color: #333;
            background-color: #f5f5f5;
        }
        
        /* Top navigation bar */
        .top-nav {
            background: #2c3e50;
            padding: 15px 20px;
            box-shadow: 0 2px 5px rgba(0,0,0,0.1);
        }
        
        .top-nav .nav-container {
            max-width: 1200px;
            margin: 0 auto;
            display: flex;
            align-items: center;
            justify-content: space-between;
            gap: 20px;
        }
        
        .top-nav .site-title {
            font-size: 1.5em;
            font-weight: bold;
            color: white;
            text-decoration: none;
            white-space: nowrap;
        }
        
        .top-nav .nav-links {
            display: flex;
            gap: 20px;
            align-items: center;
            flex-wrap: wrap;
        }
        
        .top-nav .nav-links a {
            color: #ecf0f1;
            text-decoration: none;
            padding: 5px 10px;
            border-radius: 4px;
            transition: background 0.2s;
            white-space: nowrap;
        }
        
        .top-nav .nav-links a:hover {
            background: #34495e;
        }
        
        .top-nav .search-box {
            display: flex;
            gap: 5px;
        }
        
        .top-nav .search-box input {
            padding: 5px 10px;
            border: none;
            border-radius: 4px;
            font-size: 0.9em;
            min-width: 150px;
        }
        
        .top-nav .search-box button {
            padding: 5px 15px;
            background: #3498db;
            color: white;
            border: none;
            border-radius: 4px;
            cursor: pointer;
            transition: background 0.2s;
        }
        
        .top-nav .search-box button:hover {
            background: #2980b9;
        }
        
        
        body {
            line-height: 1.8;
        }
        
        .container {
            max-width: 800px;
            margin: 20px auto;
            background: white;
            padding: 40px;
            box-shadow: 0 2px 10px rgba(0,0,0,0.1);
            border-radius: 8px;
        }
        
        header {
            margin-bottom: 40px;
            border-bottom: 2px solid #e0e0e0;
            padding-bottom: 20px;
        }
        
        h1 {
            font-size: 2.5em;
            margin-bottom: 10px;
            color: #2c3e50;
        }
        
        .post-meta {
            color: #7f8c8d;
            font-size: 0.9em;
        }
        
        .post-meta .date {
            margin-left: 15px;
        }
        
        .post-meta .categories,
        .post-meta .tags {
            display: inline;
        }
        
        .post-meta .categories a,
        .post-meta .tags a {
            color: #3498db;
            text-decoration: none;
            margin: 0 5px;
        }
        
        .post-meta .categories a:hover,
        .post-meta .tags a:hover {
            text-decoration: underline;
        }
        
        article {
            font-size: 1.1em;
        }
        
        article h2 {
            margin-top: 30px;
            margin-bottom: 15px;
            color: #34495e;
            font-size: 1.8em;
        }
        
        article h3 {
            margin-top: 25px;
            margin-bottom: 12px;
            color: #34495e;
            font-size: 1.4em;
        }
        
        article p {
            margin-bottom: 15px;
            text-align: justify;
        }
        
        article ul, article ol {
            margin-right: 30px;
            margin-bottom: 15px;
        }
        
        article li {
            margin-bottom: 8px;
        }
        
        article code {
            background-color: #f4f4f4;
            padding: 2px 6px;
            border-radius: 3px;
            font-family: 'Courier New', monospace;
            font-size: 0.9em;
        }
        
        article pre {
            background-color: #2d2d2d;
            color: #f8f8f2;
            padding: 15px;
            border-radius: 5px;
            overflow-x: auto;
            margin-bottom: 20px;
            direction: ltr;
            text-align: left;
        }
        
        article pre code {
            background-color: transparent;
            padding: 0;
            color: inherit;
        }
        
        /* Image styles - responsive and contained */
        article img {
            max-width: 100%;
            height: auto;
            display: block;
            margin: 20px auto;
        }
        
        /* Math rendering styles */
        .math {
            direction: ltr;
        }
        
        span.math {
            direction: ltr;
        }
        
        /* Override RTL for KaTeX */
        .katex {
            direction: ltr;
            unicode-bidi: embed;
        }
        
        div.math {
            display: block;
            text-align: center;
            padding: 15px 0;
            direction: ltr;
        }
        
        /* RTL adjustments for code blocks */
        .highlight {
            direction: ltr;
            text-align: left;
        }
        
        footer {
            margin-top: 60px;
            padding-top: 20px;
            border-top: 1px solid #e0e0e0;
            text-align: center;
            color: #95a5a6;
            font-size: 0.9em;
        }
        
        /* Responsive design */
        @media (max-width: 768px) {
            .container {
                padding: 20px;
            }
            
            h1 {
                font-size: 2em;
            }
            
            article {
                font-size: 1em;
            }
        }
        
        /* Post navigation */
        .post-navigation {
            display: flex;
            justify-content: space-between;
            margin-bottom: 30px;
            padding-bottom: 20px;
            border-bottom: 2px solid #e0e0e0;
            gap: 20px;
        }
        
        .post-navigation .nav-link {
            flex: 1;
            text-decoration: none;
            color: #2c3e50;
            padding: 15px;
            background: #f8f9fa;
            border-radius: 5px;
            transition: background 0.2s;
        }
        
        .post-navigation .nav-link:hover {
            background: #e9ecef;
        }
        
        .post-navigation .nav-prev {
            text-align: right;
        }
        
        .post-navigation .nav-next {
            text-align: left;
        }
        
        .post-navigation .nav-label {
            font-size: 0.85em;
            color: #7f8c8d;
            display: block;
            margin-bottom: 5px;
        }
        
        .post-navigation .nav-title {
            font-weight: bold;
            font-size: 1.1em;
        }

    </style>
</head>
<body>
    <nav class="top-nav">
        <div class="nav-container">
            <a href="/" class="site-title">לא מדויק</a>
            <div class="nav-links">
                <a href="/">דף הבית</a>
                <a href="/random.html">פוסט אקראי</a>
                <a href="/post_list.html">כל הפוסטים</a>
                <div class="search-box">
                    <input type="text" id="searchInput" placeholder="חיפוש...">
                    <button onclick="searchPosts()">חפש</button>
                </div>
            </div>
        </div>
    </nav>
    
    
    <div class="container">
        <!-- Post Navigation -->
        
        <nav class="post-navigation">
            
            <a href="/2016/11/30/csb_theorem_hilbert_hotel_style/" class="nav-link nav-prev">
                <span class="nav-label">פוסט ישן יותר →</span>
                <span class="nav-title">משפט קנטור-שרדר-ברנשטיין - ועכשיו בגרסת המלון של הילברט!</span>
            </a>
            

            
            <a href="/2017/01/24/bagrut_part_2/" class="nav-link nav-next">
                <span class="nav-label">← פוסט חדש יותר</span>
                <span class="nav-title">בואו נפתור את הבגרות במתמטיקה! (חלק ב&#39;)</span>
            </a>
            
        </nav>
        
        
        <header>
            <h1>בואו נפתור את הבגרות במתמטיקה! (חלק א&#39;)</h1>
            <div class="post-meta">
                <span class="date">2016-12-28</span>
                
                <span class="categories">
                    | קטגוריות:
                    
                    <a href="/categories/כללי.html">כללי</a>
                    
                </span>
                
                
                <span class="tags">
                    | תגיות:
                    
                    <a href="/tags/בגרות.html">בגרות</a>
                    
                    <a href="/tags/מתמטיקה תיכונית.html">מתמטיקה תיכונית</a>
                    
                </span>
                
            </div>
        </header>
        
        <article>
            <p>בשנים האחרונות יש עיסוק הולך וגובר בבגרות במתמטיקה. טוב, על מי אני עובד, תמיד התעסקו בה. אבל בשנים האחרונות עניין 5 יחידות עלה לכותרות שוב ושוב. זה מעורר בי את התהיה - האם אני יודע לפתור את הבגרות במתמטיקה בימינו?</p>
<p>את הבגרות שלי עשיתי אי-שם בשנת 2000, לפני שהתחלתי ללמוד מתמטיקה ברמה אוניברסיטאית. התחושה שלי היא שמאז לא נגעתי ברוב הדברים שעליהם נבחנתי בבגרות, או שהסתכלתי עליהם בצורה כללית הרבה יותר. האם הידע הנוסף הזה עוזר לי, או מקשה עלי? האם איבדתי את היכולת הטכנית הנדרשת, או שהאתגר הטכני הוא שטויות ואני מסוגל להתגבר עליו בקלות? אני מודה שאין לי מושג. אז החלטתי לשחק משחק, לפתור בגרות בצורה מלאה ולהעלות פוסט. זה לא ניסוי מדעי ואני לא חושב שיש מסקנות שאפשר להסיק ממנו, אבל אתם מוזמנים להסיק מה שבא לכם. אל תהססו גם להעיר על טעויות (שאני בטוח שיהיו) ועל דרכים יותר טובות לפתור שאלות (שאני בטוח שיהיו) - אם אני פותר את הכל בצורה מושלמת, זה לא ממש מעניין. אני כן מקווה שאתאר מספיק לא רק את הפתרון אלא גם את אופן המחשבה שלי כדי שפוסט כמו זה יוכל לסייע לתלמידים שמתכוננים לבגרות.</p>
<p>בחרתי לפתור את שאלונים 316 ו-317 של קיץ 2016. הבחירה הייתה די שרירותית; אני לא בקיא במיוחד בבגרויות של השנים האחרונות ופשוט ביקשתי מאנשים לקשר לי למשהו רלוונטי. אצרף כאן צילומי מסך של כל השאלות, כמובן. בפוסט הזה אפתור את שאלון 316 ובפוסט הבא את שאלון 317.</p>
<p>לטובת מי שלא לא רוצה לקרוא הכל, הנה תקציר של מה שהלך בשאלון 316: שאלות האלגברה היו לי קלות מאוד ולדעתי היו נחמדות וסבירות לגמרי הן כשאלות במבחן והן כנושא לימוד. שאלות הגאומטריה לא היו קשות עבורי, אבל כן הייתי נטול ידע מספיק עבורן והייתי חייב להשתמש בגוגל כדי להיזכר בהגדרות והמשפטים הרלוונטיים (משהו שאם הייתי לומד לבגרות אני מקווה שהייתי יודע). השאלות הללו נראו לי סבירות למדי אבל אני לא בטוח אם חומר הלימוד שלהן נחוץ. שאלות החדו"א לא היו לי קשות במיוחד אבל כן היו לי כל מני טעויות חישוב מטופשות (שהצלחתי לתקן; אני מתאר את הטעויות, איך זיהיתי אותן ואיך תיקנתי בגוף השאלות) ובאופן כללי לא ממש התלהבתי מהן או מהחומר, אבל כן התרשמתי לטובה מאחת מהשאלות שבחנה לטעמי אך ורק הבנה של החומר ולא יכולות טכניות כלשהן.</p>
<p>יאללה, בואו נתחיל.</p>
<h1>שאלה 1</h1>
<p><a href="/img/2016/12/question-1.png" rel="attachment wp-att-3390"><img class="aligncenter size-full wp-image-3390" src="/img/2016/12/question-1.png" alt="question-1" width="780" height="446" /></a></p>
<h2>סעיף א</h2>
<p>בשאלה הזו ברור מייד שהאתגר העיקרי יהיה לתרגם את השאלה המילולית למשוואות אלגבריות. בסיטואציות כאלו צריך לעבור שורה שורה בזהירות כדי לפספס משהו. בקריאה הראשונית שלי פספסתי את "ביום העבודה הראשון הרכיבו שני הטכנאים אותו מספר של מחשבים" ובהיתי בדף כשאני תוהה איפה הנתון שחסר לי.</p>
<p>אז בואו נלך בזהירות. יש לנו טכנאים שמרכיבים מחשבים, כלומר מבצעים המרה של זמן למחשבים. להמרה כזו יש קצב - נותנים כך-וכך דקות, מקבלים כך-וכך מחשבים. לכל טכנאי יש קצב משלו, אז בואו נסמן את הקצבים הללו באותיות: <span class="math">\(s_{1},s_{2}\)</span>. עכשיו, אם <span class="math">\(t\)</span> היא כמות זמן כלשהי, אז <span class="math">\(ts_{1}\)</span> זו כמות המחשבים שהטכנאי הראשון הרכיב בזמן הזה. בואו נסמן ב-<span class="math">\(T_{1},T_{2}\)</span> את הזמן הכולל שבו שניהם עבדו באותו היום, אז מכך ש"ביום העבודה הראשון הרכיבו שני הטכנאים אותו מספר של מחשבים" קיבלנו את המשוואה הראשונה שלנו:</p>
<p><span class="math">\(T_{1}s_{1}=T_{2}s_{2}\)</span></p>
<p>כרגע זו משוואה אחת עם ארבעה נעלמים - משהו שאנחנו לא יודעים לפתור, יש יותר מדי חופש בחירה. אז קוראים את המשך התרגיל ומחפשים עוד נתונים. מייד מקבלים אחד: "גל התחיל לעבוד בשעה 8:00 וסיים לעבוד בשעה 15:00". אם יחידות המדידה שלנו לזמן הן שעות, אז קיבלנו ש-<span class="math">\(T_{1}=7\)</span>. ומה עם דני? "התחיל לעבוד לאחר 8:00 ולפני 9:00 וסיים לעבוד בשעה 13:00". אז כאן יש לנו נעלם - אנחנו יודעים שזמן העבודה הכולל של דני הוא <span class="math">\(5-x\)</span> כאשר <span class="math">\(x\)</span> הוא הזמן אחרי 8:00 שבו הוא התחיל לעבוד - וזה בדיוק המספר שאנחנו מחפשים. אנחנו יודעים ש-<span class="math">\(0&amp;lt;x&amp;lt;1\)</span>; בואו קודם כל נמצא את <span class="math">\(x\)</span> ואז נתרגם אותו חזרה לדקות. יש לנו את השוויון <span class="math">\(T_{2}=5-x\)</span>, קיבלנו אם כן את המשוואה</p>
<p><span class="math">\(7s_{1}=\left(5-x\right)s_{2}\)</span></p>
<p>עדיין יש לנו כאן יותר מדי נעלמים - <span class="math">\(s_{1},s_{2},x\)</span>. זה יותר מדי מכדי שנוכל למצוא את <span class="math">\(x\)</span>. לכן אנחנו מחפשים עוד נתונים בשאלה, ומקבלים: "ידוע שגל ודני הרכיבו אותו מספר של מחשבים מהרגע שכל אחד מהם התחיל לעבוד ועד השעה 9:00". גל עבד שעה אחת, בזמן שדני עבד <span class="math">\(1-x\)</span> שעה בזמן הזה. קיבלנו משוואה נוספת:</p>
<p><span class="math">\(1\cdot s_{1}=\left(1-x\right)s_{2}\)</span>.</p>
<p>קיבלנו ביטוי ל-<span class="math">\(s_{1}\)</span>. נציב אותו חזרה במשוואה הראשונה ונקבל:</p>
<p><span class="math">\(7\left(1-x\right)s_{2}=\left(5-x\right)s_{2}\)</span></p>
<p>מה שאנחנו רוצים לעשות הוא לחלק ב-<span class="math">\(s_{2}\)</span>. בשביל זה צריך לוודא שהוא שונה מ-0. נשמע די אבסורדי שהוא יהיה שווה לאפס כי זה אומר שדני מייצר 0 מחשבים ולא משנה כמה זמן נותנים לו, ולכן אני מניח ש-<span class="math">\(s_{2}\ne0\)</span>. כאן קופץ לי המתמטיקאי: האם ייתכן ש-<span class="math">\(s_{1}=s_{2}=0\)</span> בכל זאת? התשובה היא כן, ואם זה המצב, אז כל <span class="math">\(x\)</span> הוא תשובה לגיטימית. אבל זו סיטואציה מנוונת ומטופשת וברור לי שלא לכך התכוונו. זו שאלה מעניינת מה עשו במבחן למי שפשוט חילק ב-<span class="math">\(s_{2}\)</span> בלי להתייחס לשאלה האם הוא אפס או לא.</p>
<p>אחרי שנחלק ב-<span class="math">\(s_{2}\)</span> נקבל את המשוואה <span class="math">\(7-7x=5-x\)</span> שאותה מן הסתם טריוויאלי לפתור על ידי העברת אגפים. נקבל <span class="math">\(6x=2\)</span>, כלומר <span class="math">\(x=\frac{1}{3}\)</span>, כלומר דני התחיל לעבוד ב-8:20 (כי "שליש" פה הוא שליש שעה, 20 דקות).</p>
<h2>סעיף ב</h2>
<p>עכשיו יש לנו יום חדש, ולכן זמני עבודה חדשים. שימו לב שאת <span class="math">\(s_{1},s_{2}\)</span> לא גילינו, אבל אנחנו לא באים לסעיף הזה בידיים ריקות - בסעיף הקודם גילינו ש-<span class="math">\(s_{1}=\left(1-\frac{1}{3}\right)s_{2}\)</span> וכנראה נצטרך להשתמש בזה גם כאן.</p>
<p>זמני העבודה של שני המרכיבים זהים הפעם - נסמן את זמן העבודה הזה ב-<span class="math">\(T\)</span>. עכשיו מדברים על סך כל המחשבים ששניהם הרכיבו - זה יהיה <span class="math">\(Ts_{1}+Ts_{2}=T\left(s_{1}+s_{2}\right)=T\left(1-\frac{1}{3}+1\right)s_{2}=\frac{5}{3}Ts_{2}\)</span>.</p>
<p>המטרה שלנו היא למצוא את <span class="math">\(T\)</span>, כשנותנים לנו נותן נוסף - שסך כל המחשבים שהורכבו ביום השני שווה לסך כל המחשבים שהורכבו ביום הראשון. כמה הורכבו ביום הראשון? מצאנו את ה-<span class="math">\(T_{1},T_{2}\)</span> של היום הראשון ולכן אנחנו יודעים זאת:</p>
<p><span class="math">\(T_{1}s_{1}+T_{2}s_{2}=7s_{1}+\left(5-\frac{1}{3}\right)s_{2}=7\left(1-\frac{1}{3}\right)s_{2}+\left(5-\frac{1}{3}\right)s_{2}=\left(7-\frac{7}{3}+5-\frac{1}{3}\right)s_{2}=\left(12-\frac{8}{3}\right)s_{2}=\frac{28}{3}s_{2}\)</span></p>
<p>נשאר רק לכתוב את השוויון:</p>
<p><span class="math">\(\frac{5}{3}Ts_{2}=\frac{28}{3}s_{2}\)</span></p>
<p>נצמצם ב-<span class="math">\(s_{2}\)</span> (שוב, אפשר להניח שהוא לא אפס), נכפול ב-<span class="math">\(\frac{3}{5}\)</span> ונקבל:</p>
<p><span class="math">\(T=\frac{28}{5}=5\frac{3}{5}\)</span></p>
<p>כלומר, הם עבדו חמש שעות ו-36 דקות ביום השני. זה נשמע יחסית סביר - הטכנאי הראשון עובד קצת פחות, השני קצת יותר. כמובן שעוד בדיקה יכולה רק להועיל כאן.</p>
<h2>מה דעתי על השאלה?</h2>
<p>זו נראית לי כמו שאלה סבירה לגמרי. מבחינת המטרה שלה, לדעתי אחד מהדברים החשובים ביותר במתמטיקה "יומיומית" הוא היכולת לתרגם סיטואציות מילוליות למשוואות המתמטיות הרלוונטיות ("למדל את הסיטואציה"), לדעת לזהות אם חסר נתון או לא, וכדומה. את כל זה יש כאן. המשוואות שצריך לפתור בסופו של דבר הן פשוטות ביותר (משוואות לינאריות שאפשר לפתור עם הצבה ובלי דברים מתוחכמים).</p>
<h1>שאלה 2</h1>
<p>&nbsp;</p>
<p><a href="/img/2016/12/question-2.png" rel="attachment wp-att-3392"><img class="aligncenter size-full wp-image-3392" src="/img/2016/12/question-2.png" alt="question-2" width="806" height="386" /></a></p>
<h2>סעיף א'</h2>
<p>הסעיף הזה עוסק בסכום של סדרות חשבוניות, אז קודם כל צריך להיזכר בנוסחת הסכום. יש בדפי הנוסחאות, כמובן, אבל אני לא מסתכל בדפי הנוסחאות בלי סיבה. בואו ננסה לפתח את זה בעצמנו: התעלול הישן של גאוס למציאת סכום של סדרה חשבונית התבסס על חיבור האיבר הראשון והאחרון, ואז הצבעה על כך שהסכום הזה שווה גם לסכום של האיבר השני והלפני אחרון וכן הלאה, כך שמספיק לכפול את הסכום הזה במספר האיברים הכולל בסדרה חלקי 2 (כי כל זוג משתמש בשני איברים מהסדרה). לכן נוסחה אפשרית אחת לסכום היא זו: אם הסדרה שלנו היא <span class="math">\(a_{1},a_{2},\dots,a_{n}\)</span> אז הסכום שלה הוא <span class="math">\(\left(a_{1}+a_{n}\right)\frac{n}{2}\)</span>. למה אני הולך דווקא על הנוסחה הזו? כי יש לי יכולת ראיית הנולד (או ליתר דיוק, כי אחרי שחשבתי קצת על התרגיל הגעתי למסקנה שזו הדרך הכי פשוטה): הסדרה החדשה שאני בונה תהיה מאוד דומה לנוכחית בפרמטרים שיש כאן. האיבר הראשון והאחרון שלה יהיו אותם איברים, וההפרש בין איברים סמוכים לא משחק תפקיד בכלל בנוסחה הזו. כל מה שחשוב הוא מספר האיברים הכולל. בסדרה החדשה הוספתי איבר חדש אחרי כל איבר קיים בסדרה המקורית, למעט האיבר האחרון. כלומר הוספתי <span class="math">\(n-1\)</span> איברים חדשים וקיבלתי סדרה עם <span class="math">\(2n-1\)</span> איברים בסך הכל. לכן סכום הסדרה החדשה הוא <span class="math">\(\left(a_{1}+a_{n}\right)\frac{2n-1}{2}\)</span>. קל לראות שהיחס בין שני הערכים הללו אכן יוצא <span class="math">\(\frac{2n-1}{n}\)</span>.</p>
<p>עכשיו מוסיפים לנו נתונים: ראשית אומרים ש-<span class="math">\(\frac{2n-1}{n}=\frac{19}{10}\)</span>, ולכן מיידית אני רואה ש-<span class="math">\(n=10\)</span> (אפשר גם לכפול ולפתור את המשוואה). כמו כן נותנים לי את הסכום של האיברים החדשים שהוכנסו לסדרה, ומבקשים ממני למצוא את האיבר הראשון בסדרה המקורית. כאן מן סתם אצטרך להשתמש בנתון שטרם השתמשתי בו - שהפרש האיברים בסדרה המקורית הוא 3.</p>
<p>בואו נסמן את האיברים שהוספתי בתור <span class="math">\(b_{1},b_{2},\dots,b_{n-1}\)</span>. אז סכומם הוא <span class="math">\(\left(b_{1}+b_{n-1}\right)\frac{n-1}{2}=130\frac{1}{2}\)</span>. אני יודע מהו <span class="math">\(n\)</span> אז תנו לי שניה לפשט: <span class="math">\(\left(b_{1}+b_{9}\right)\frac{9}{2}=130\frac{1}{2}\)</span>, כלומר <span class="math">\(b_{1}+b_{9}=\frac{261}{9}\)</span>. כדי למצוא מזה את <span class="math">\(b_{1}\)</span> אני צריך למצוא את הפרש הסדרה של ה-<span class="math">\(b\)</span>-ים. לי ברור אינטואיטיבית שהוא יהיה 3, אבל אנחנו בבגרות פה - בואו לא נשתמש באינטואיציה אלא נשכנע את עצמנו שאנחנו צודקים.</p>
<p>המידע הרלוונטי לנו הוא שאחרי הוספת ה-<span class="math">\(b\)</span>-ים קיבלנו סדרה חשבונית חדשה. אם הסדרה המקורית התחילה ב-<span class="math">\(a_{1},a_{2},\dots\)</span> כך ש-<span class="math">\(a_{2}-a_{1}=3\)</span> הרי שבסדרה החדשה ההתחלה היא <span class="math">\(a_{1},b_{1},a_{2},\dots,\)</span> כך ש-<span class="math">\(b_{1}-a_{1}=a_{2}-b_{1}\)</span>. נעביר אגפים ונקבל <span class="math">\(2b_{1}=a_{2}+a_{1}\)</span>. נחסר את המשוואה <span class="math">\(a_{2}-a_{1}=3\)</span> מהמשוואה הזו וקיבלנו <span class="math">\(2b_{1}-3=2a_{1}\)</span>, כלומר <span class="math">\(b_{1}=a_{1}+\frac{3}{2}\)</span>. כאמור, אין כאן הפתעה גדולה, אבל זה צעד שצריך לעשות. כעת, <span class="math">\(b_{2}=a_{2}+\frac{3}{2}=b_{1}+\frac{3}{2}+\frac{3}{2}=b_{1}+3\)</span> כך שקיבלנו את מה שרצינו.</p>
<p>עכשיו צריך לדעת מהו <span class="math">\(b_{9}\)</span>, אבל זה קל: <span class="math">\(b_{9}=b_{1}+3\left(9-1\right)=b_{1}+24\)</span> (כי הוספנו 3 פעם אחת כדי להגיע ל-<span class="math">\(b_{2}\)</span>, ואז פעמיים כדי להגיע ל-<span class="math">\(b_{3}\)</span> וכן הלאה). קיבלנו <span class="math">\(2b_{1}+24=\frac{261}{9}\)</span>, ולכן <span class="math">\(2a_{1}+3+24=\frac{261}{9}\)</span>, ולכן <span class="math">\(a_{1}=\frac{261}{18}-\frac{27}{2}=\frac{261-243}{18}=\frac{18}{18}=1\)</span>. כן, השתמשתי במחשבון בשביל החישוב הזה, ואני לא מתבייש בכך!</p>
<h2>סעיף ב'</h2>
<p>כאן אנחנו רואים שהמשחק ששיחקנו קודם כדי למצוא את ההפרש <span class="math">\(\frac{3}{2}\)</span> לא היה מיותר לגמרי - מבקשים מאיתנו לעשות את אותו הדבר רק עם הוספה של <span class="math">\(k\)</span> איברים. מה הסיטואציה כאן? אנחנו מקבלים <span class="math">\(a_{1},b_{1},b_{2},\dots,b_{k},a_{2},\dots\)</span> בתחילת הסדרה, כך ש-<span class="math">\(a_{2}-a_{1}=3\)</span> ואני יכול לחלץ גם את המשוואה <span class="math">\(b_{1}-a_{1}=a_{2}-b_{k}\)</span> שממנה מתקבל <span class="math">\(b_{1}+b_{k}=a_{1}+a_{2}\)</span>. זה דומה למה שהיה קודם, רק שאז התקיים <span class="math">\(b_{k}=b_{1}\)</span> וזה פישט את הסיטואציה. מכל מקום שוב אפשר לחסר את המשוואה הראשונה מהשניה ולקבל <span class="math">\(b_{1}+b_{k}-k=2a_{1}\)</span>. כדי להמשיך לפשט את זה, יהיה נוח לתאר את <span class="math">\(b_{k}\)</span> באמצעות <span class="math">\(b_{1}\)</span>. נסמן את הפרש הסדרה שאנחנו מחפשים ב-<span class="math">\(d\)</span>, אז <span class="math">\(b_{k}=b_{1}+\left(k-1\right)d\)</span>. קיבלנו ש-<span class="math">\(2b_{1}+\left(k-1\right)d=2a_{1}+3\)</span>. נחלק ב-2, נעביר את <span class="math">\(a_{1}\)</span> אגף, נשתמש בכך ש-<span class="math">\(b_{1}-a_{1}=d\)</span>, ונקבל <span class="math">\(d+\frac{k-1}{2}d=\frac{3}{2}\)</span>. כלומר <span class="math">\(d\left(1+\frac{k-1}{2}\right)=\frac{3}{2}\)</span>, כלומר <span class="math">\(d\left(\frac{k+1}{2}\right)=\frac{k}{2}\)</span>, כלומר <span class="math">\(d=\frac{3}{k+1}\)</span>. הנה בדיקת שפיות זריזה: כאשר <span class="math">\(k=1\)</span> (המקרה שממנו התחלנו) אני מקבל <span class="math">\(d=\frac{3}{2}\)</span>, כמו שקיבלתי קודם. אם <span class="math">\(k=2\)</span> אני מקבל <span class="math">\(d=\frac{3}{3}=1\)</span> וזה הגיוני (חשבו על הסדרה <span class="math">\(0,3,6,\dots\)</span> שהופכת פתאום ל-<span class="math">\(0,1,2,3,\dots\)</span>).</p>
<h2>מה דעתי על השאלה?</h2>
<p>גם זו נראית לי כמו שאלה טובה אם אנחנו רוצים לבדוק יכולות אלגבריות בסיסיות. סדרות חשבוניות הם יצורים מתמטיים טובים ללימוד בתיכון - מצד אחד, הם לא חסרי כל קשר למציאות (כן אפשר להתקל פה ושם בסדרות חשבוניות בפועל) ומצד שני, הם פשוטים מאוד - אפשר להבין אותם לא רע עד הסוף (למשל, קל למצוא את נוסחת הסכום או את הנוסחה לאיבר כללי). השאלה הזו דורשת חשיבה ולא סתם הצבה בנוסחאות - צריך להבין מה בדיוק משתנה כשמשנים את הסדרה, ומה לא; העובדה שבחרתי לפתור את הסעיף הראשון בעזרת נוסחת הסכום שמבוססת על סכום האיבר הראשון והאחרון פישטה לי מאוד את העבודה - עם נוסחה אחרת הייתי ממש מסתבך ואולי לא מצליח להוכיח בכלל. השאלות פה הן גם יחסית אבסטרקטיות - הראשונה ממש מבקשת להוכיח שמשהו מתקיים, והשניה מבקשת פתרון שתלוי בפרמטר. לא רע.</p>
<h1>שאלה 3</h1>
<p><a href="/img/2016/12/question-3.png" rel="attachment wp-att-3393"><img class="aligncenter size-full wp-image-3393" src="/img/2016/12/question-3.png" alt="question-3" width="776" height="445" /></a></p>
<h2>סעיף א'</h2>
<p>נתחיל קודם כל מלתת שמות לדברים. ההסתברות שיעל תנצח היא <span class="math">\(p\)</span>, ההסתברות שאנה תנצח היא <span class="math">\(q\)</span>, ולכן ההסתברות לתיקו ביניהן היא <span class="math">\(1-\left(p+q\right)\)</span>. בסעיף הזה אנחנו מתבקשים למצוא את <span class="math">\(p\)</span>. הנתון שיש לנו נוגע להסתברות של יעל לנצח ב-2 או 3 משחקים, ובהסתברות שלה לנצח ב-4 משחקים. איזו סוג של התפלגות יש לנו פה? אני לא יודע איך קוראים לזה בתיכון או אילו משוואות נותנים, אבל זו התפלגות בינומית: אם יש לנו <span class="math">\(n\)</span> משחקים עם הסתברות <span class="math">\(p\)</span> לנצח בכל משחק, אז ההסתברות לנצח בדיוק ב-<span class="math">\(k\)</span> משחקים היא <span class="math">\({n \choose k}p^{k}\left(1-p\right)^{n-k}\)</span> (לכל בחירה של <span class="math">\(k\)</span> מתוך <span class="math">\(n\)</span> משחקים אנחנו סופרים את האפשרות שיעל תנצח בדיוק במשחקים הללו; לשם כך עליה לנצח בדיוק בהם - זה <span class="math">\(k\)</span> פעמים ההסתברות <span class="math">\(p\)</span> - ולהפסיד בכל היתר - זה <span class="math">\(n-k\)</span> פעמים ההסתברות <span class="math">\(1-p\)</span>).</p>
<p>ההסתברות לנצח ב-4 משחקים היא הקלה ביותר כאן - זו בדיוק <span class="math">\(p^{4}\)</span>. ההסתברות לנצח בשניים או שלושה משחקים היא</p>
<p><span class="math">\({4 \choose 2}p^{2}\left(1-p\right)^{2}+{4 \choose 3}p^{3}\left(1-p\right)\)</span><br />
<span class="math">\(=6p^{2}\left(1-p\right)^{2}+4p^{3}\left(1-p\right)\)</span><br />
<span class="math">\(=p^{2}\left(1-p\right)\left(6\left(1-p\right)+4p\right)\)</span><br />
<span class="math">\(=p^{2}\left(1-p\right)\left(6-2p\right)\)</span></p>
<p>על פי הנתון של "גדולה פי 10" קיבלנו כעת את המשוואה:</p>
<p><span class="math">\(p^{2}\left(1-p\right)\left(6-2p\right)=10p^{4}\)</span></p>
<p>פתרון אחד של המשוואה הזו הוא <span class="math">\(p=0\)</span>. אולי לזה התכוונו? הם לא פסלו את האפשרות שיעל פשוט לא יכולה לנצח אף פעם. בינתיים אניח שלא התכוונו לזה, כלומר ש-<span class="math">\(p\ne0\)</span> ואפשר לחלק בו, ונראה אם יצוץ עוד פתרון. נחלק ב-<span class="math">\(2p^{2}\)</span> ונקבל:</p>
<p><span class="math">\(\left(1-p\right)\left(3-p\right)=5p^{2}\)</span></p>
<p>וזו משוואה ממעלה שניה, כלומר משהו שאנחנו יודעים לפתור איכשהו. אני לא רואה פה טריק כלשהו פרט לפתיחת סוגריים, כינוס איברים ופתרון בעזרת הנוסחה הכללית:</p>
<p><span class="math">\(5p^{2}=3-4p+p^{2}\)</span></p>
<p><span class="math">\(4p^{2}+4p-3=0\)</span></p>
<p><span class="math">\(p_{1,2}=\frac{-4\pm\sqrt{16+48}}{8}=\frac{-4\pm\sqrt{64}}{8}=\frac{-4\pm8}{8}=-\frac{1}{2}\pm1\)</span></p>
<p>כלומר קיבלנו שני פתרונות: האחד הוא <span class="math">\(-\frac{3}{2}\)</span> שהוא שלילי ולכן לא רלוונטי כי הסתברות לא יכולה להיות שלילית; והשני הוא <span class="math">\(p=\frac{1}{2}\)</span>. אני מציב אותו במשוואה כדי לוודא שאני אכן מקבל אפס (אני מקבל אפס) ולכן זהו לכאורה הפתרון. כדי להיות בטוח אני מחשב גם את ערכי ההסתברות שאיתם התחלתי. בגלל ש-<span class="math">\(p=\frac{1}{2}\)</span> זה יוצא קל במיוחד, כי עכשיו <span class="math">\(p=\left(1-p\right)\)</span> ולכן <span class="math">\(p^{4}=p^{2}\left(1-p\right)^{2}=p^{3}\left(1-p\right)\)</span>; בעצם כל מה שנותר לבדוק הוא ש-<span class="math">\({4 \choose 2}+{4 \choose 3}=10\)</span>.</p>
<h2>סעיף ב'</h2>
<p>עכשיו אנחנו צריכים למצוא את <span class="math">\(q\)</span>, ועוזרים לנו על ידי מתן מידע על תוצאות תיקו - אומרים שהסיכוי לתיקו בסבב השני כולו היא <span class="math">\(0.34\)</span>. איך תיקו כזה יכול להיווצר? יש שתי דרכים שונות: או שיעל תנצח במשחק אחד ואנה תנצח בשני, או שהן יוציאו תיקו בשני המשחקים. הסיטואציה הראשונה היא בעצם שתי סיטואציות - באחת מהן יעל מנצחת קודם ובשניה אנה מנצחת קודם. אני אכתוב את סכום ההסתברויות של כל שלושת התרחישים הללו:</p>
<p><span class="math">\(p\cdot q+q\cdot p+\left(1-\left(p+q\right)\right)^{2}=\frac{34}{100}\)</span></p>
<p>כמובן, יש לנו את הסעיף הראשון לעזור לנו - אנחנו כבר יודעים ש-<span class="math">\(p=\frac{1}{2}\)</span>. אז בעצם קיבלנו פה משוואה בנעלם יחיד:</p>
<p><span class="math">\(\frac{1}{2}q+\frac{1}{2}q+\left(\frac{1}{2}-q\right)^{2}=\frac{34}{100}\)</span></p>
<p>ושוב, אני לא רואה משהו חכם לעשות כאן מלבד לפתוח סוגריים, להעביר אגפים ולהשתמש בנוסחה הכללית:</p>
<p><span class="math">\(q+\frac{1}{4}-q+q^{2}=\frac{34}{100}\)</span></p>
<p>רגע, רגע, רגע! רואים? יש טוויסט בעלילה, ה-<span class="math">\(q\)</span> שאינו בריבוע מצטמצם! אנחנו מקבלים <span class="math">\(q^{2}=\frac{34}{100}-\frac{25}{100}=\frac{9}{100}\)</span> ומכאן מייד <span class="math">\(q=\frac{3}{10}\)</span> (שוב, אני מתעלם מהפתרון השלילי) בלי שאצטרך להשתמש בנוסחת השורשים הכללית.</p>
<p>כמו קודם, בדיקת שפיות היא תמיד מועילה - אני מציב את <span class="math">\(q\)</span> בנוסחה שקיבלתי בהתחלה ומחשב: <span class="math">\(\frac{3}{20}+\frac{3}{20}+\left(1-\frac{8}{10}\right)^{2}=\frac{6}{20}+\frac{4}{100}=\frac{34}{100}\)</span> - יופי, אני מרוצה.</p>
<h2>סעיף ג'</h2>
<p>כאן יש לנו שאלה בהסתברות מותנה. אני צריך לחשב את ההסתברות של התרחיש "אנה מנצחת במשחק השני וגם יש בסך הכל שוויון" ולחלק בהסתברות של התרחיש "בסך הכל יש שוויון". את ההסתברות הזו אני כבר יודע - היא <span class="math">\(\frac{34}{100}\)</span>. מה ההסתברות שאנה תנצח במשחק השני וגם יהיה שוויון? אין כאן משהו מחוכם - אם אנה מנצחת במשחק השני ויש שוויון, יעל חייבת לנצח במשחק הראשון, כלומר הסתברות של <span class="math">\(pq=\frac{3}{20}\)</span>. נחלק ונקבל <span class="math">\(\frac{\frac{15}{100}}{\frac{34}{100}}=\frac{15}{34}\)</span>.</p>
<h2>מה דעתי על השאלה?</h2>
<p>יש כאן הסתברות ברמה מאוד בסיסית, כמובן, אבל לדעת הסתברות בכל רמה שהיא זה מצוין. זה אחד מהדברים שהכי כדאי להכיר עבור מי שלא ילמד מתמטיקה באופן רציני בעתיד. החישובים עצמם הם פשוטים אבל דורשים היכרות עם הנוסחאות הבסיסיות בהסתברות ועם נוסחת השורשים, שאת כולם צריך לדעת. גם פה, אין לי תלונות בכלל. כל החלק של "אלגברה והסתברות" נראה לי הוגן לגמרי, וחשוב יחסית.</p>
<h1>שאלה 4</h1>
<p>אוי לי. גאומטריה. מזה פחדתי. אם יש משהו שאני בטוח שאפשל בו, זה זה. טוב, בואו נראה את השאלה...</p>
<p><a href="/img/2016/12/question-4.png" rel="attachment wp-att-3394"><img class="aligncenter size-full wp-image-3394" src="/img/2016/12/question-4.png" alt="question-4" width="812" height="571" /></a></p>
<h2>סעיף א</h2>
<p>כן, אין לי מושג.</p>
<p>ניגשתי למבחן הזה בלי ללמוד את החומר קודם; חלק עיקרי מהפואנטה היה לראות מה אני יודע מהיומיום המתמטי שלי ומה לא. בכל הנוגע לגאומטריה אוקלידית לא היו לי אשליות - אני יודע מעט מאוד. זה לאו דווקא חיובי - לדעת קצת גאומטריה אוקלידית נראה לי הכרחי למתמטיקאי-לשם-שעשוע - אבל זה תמיד היה חור שחור יחסי בשבילי, ועכשיו המצב לא שונה.</p>
<p>אם כן, אני יכול סתם לומר שאני לא יודע איך פותרים את השאלה. אבל קצת חבל לוותר כל כך מהר. תחת זאת אני אחפש את המשפטים הרלוונטיים ונראה אם אני מצליח להתקדם מכאן; הלקח מבחינתי הוא שלפני שאני ניגש לבגרות במתמטיקה כדאי לי לחזור על כל החומר בגאומטריה אוקלידית.</p>
<p>אז מה אני מגגל? ראשית כל, את "מרובע בר חסימה במעגל" - זה משהו שאני לא זוכר שלמדתי מעולם. גיגול מהיר מוצא תשובה מפורום כלשהי שאומרת "כדי שיהיה ניתן לחסום מרובע במעגל, סכום זוג אחד של זוויות נגדיות במרובע חייב להיות 180 מעלות". יופי, זה כבר מקדם אותי מאוד, לשמחתי. הדבר השני שאני צריך בסעיף הזה הוא להיזכר איך מוכיחים שישרים הם מקבילים. אני זוכר שאם ישרים הם מקבילים אז יש כל מני קסמים עם הזוויות שנשענות עליהם; אבל האם זה כך גם בכיוון ההפוך? אני די בטוח שכן, אבל למה לנחש - אני מגגל "להוכיח ישרים מקבילים" ומוצא מישהו שאומר "אם בין שני ישרים זוויות מתחלפות שוות אזי הישרים מקבילים". יופי, זה כל מה שאני צריך. זה, ולזכור מה אלו הזוויות המתחלפות. אני מגגל "מקבילים מתחלפות" ומקבל תמונה נחמדה שמזכירה לי. הנה תמונה אחרת בשבילכם שבה כבר יש יותר מידע (בשלי היה רק את המתחלפות ואני לא מוצא אותה כרגע):</p>
<p><a href="/img/2016/12/pairs_of_angles_in_parallel_lines.gif" rel="attachment wp-att-3398"><img class="aligncenter size-full wp-image-3398" src="/img/2016/12/pairs_of_angles_in_parallel_lines.gif" alt="pairs_of_angles_in_parallel_lines" width="459" height="153" /></a></p>
<p>כאן זה לא לגמרי מתאים לי כי אין שתי זוויות מתחלפות שאפשר לתת להן שמות מפורשים. יותר קל לי יהיה לעבוד עם הזוויות ה... איך קראו לזה? אה, כן, חד צדדיות! אני מגגל "מקבילים חד צדדיות" ומקבל לשמחתי את מה שקיוויתי לקבל - "משפט: אם עבור שני ישרים הנחתכים על-ידי ישר שלישי, מתקיים שסכום שתי זוויות חד-צדדיות הוא <span class="math">\(180^{\circ}\)</span> אזי הישרים הנחתכים הם מקבילים".</p>
<p>יופי. בואו ניגש לעבודה. מכיוון ש-<span class="math">\(\text{ABLK}\)</span> הוא בר-חסימה במעגל יש לו שתי זוויות נגדיות שסכומן הוא 180 מעלות. כמובן, אני יכול להגיד קצת יותר מזה - מכיוון שסכום הזוויות במרובע הוא <span class="math">\(360^{\circ}\)</span>, אם סכום זוג אחד של זוויות נגדיות הוא <span class="math">\(180^{\circ}\)</span> זה גם סכום הזוג השני. את החוכמה הזו אני יכול לומר גם על המרובע <span class="math">\(\text{KLCD}\)</span>. אם כן, בואו נתחיל דווקא ממה שאני רוצה להוכיח - אני רוצה להוכיח ש-<span class="math">\(\text{AB}\)</span> מקביל ל-<span class="math">\(\text{DC}\)</span> ולצורך כך מספיק לקחת שתי זוויות חד-צדדיות ולהראות שסכומן הוא <span class="math">\(180^{\circ}\)</span>. בואו ננסה להראות, אם כן, כי <span class="math">\(\angle DAB+\angle ADC=180^{\circ}\)</span>. כעת, <span class="math">\(\angle DAB=\angle KAB\)</span> ומהנתון על כך ש-<span class="math">\(\text{ABLK}\)</span> חסום אני יודע ש-<span class="math">\(\angle KAB+\angle KLB=180^{\circ}\)</span> ו... אה, עזבו את זה. אני כבר מבין לאן זה הולך, בואו תנו לי לרשום את זה כבר בפורמט ה"רשמי" של הוכחות גאומטריות, זה יהיה יותר קריא ככה:</p>
<ol>
    <li><span class="math">\(\angle KAB+\angle KLB=180^{\circ}\)</span> (במרובע <span class="math">\(\text{ABLK}\)</span> החסום במעגל סכום זוויות נגדיות הוא <span class="math">\(180^{\circ}\)</span>).</li>
    <li><span class="math">\(\angle KLB+\angle KLC=180^{\circ}\)</span> (סכום זוויות צמודות הוא <span class="math">\(180^{\circ}\)</span> - כן, הייתי צריך לגגל כדי לזכור שקוראים לזה "זוויות צמודות").</li>
    <li><span class="math">\(\angle KLC+\angle KDC=180^{\circ}\)</span> (במרובע <span class="math">\(\text{KLCD}\)</span> החסום במעגל סכום זוויות נגדיות הוא <span class="math">\(180^{\circ}\)</span>).</li>
    <li><span class="math">\(\angle KAB+\angle KDC=180^{\circ}\)</span> (חיבור 2 ו-4 והחסרת 3).</li>
    <li><span class="math">\(\angle DAB=\angle KAB\)</span> (איך מנמקים את זה? על פי הגדרה?)</li>
    <li><span class="math">\(\angle ADC=\angle KDC\)</span> (אותה שאלה כמו ב-5)</li>
    <li><span class="math">\(\angle DAB+\angle ADC=180^{\circ}\)</span> (הצבה של 5 ו-6 בתוך 4).</li>
    <li><span class="math">\(AB||DC\)</span> (אם עבור שני ישרים הנחתכים על-ידי ישר שלישי, מתקיים שסכום שתי זוויות חד-צדדיות הוא <span class="math">\(180^{\circ}\)</span> אזי הישרים הנחתכים הם מקבילים).</li>
</ol>
<h2>סעיף ב'</h2>
<p>כאן אני מקבל כמה נתונים מספריים וצריך לעשות איתם משהו. לפני שאני מתעמק בהם, בואו נבין מה צריך לעשות עכשיו. שואלים אותי אם אפשר לחסום במעגל את המרובע <span class="math">\(\text{ABCD}\)</span>. אז שוב מדובר על אותו קריטריון כמו קודם, רק שהפעם אני מנחש שהתשובה תהיה שלילית. אני צריך להעריך סכום של שתי זוויות נגדיות במרובע הזה, ונראה שהפעם גם המשולש <span class="math">\(\text{PAB}\)</span> יהיה רלוונטי. מייד קופץ לי לעין גם איך: ניקח למשל את הזוויות הנגדיות <span class="math">\(\angle ADC\)</span> ו-<span class="math">\(\angle ABC\)</span>. אז בגלל מה שהוכחנו בסעיף א', <span class="math">\(\angle ADC=\angle PAB\)</span>, ובגלל זוויות צמודות אני יודע ש-<span class="math">\(\angle ABC=180^{\circ}-\angle PBA\)</span>. אם כן, אם מתקיים <span class="math">\(\angle ADC+\angle ABC=180^{\circ}\)</span> נובע מכך ש-<span class="math">\(\angle ADC=\angle PBA\)</span>, כלומר <span class="math">\(\angle PAB=\angle PBA\)</span>, כלומר המשולש <span class="math">\(PAB\)</span> הוא שווה שוקיים. אבל הוא לא שווה שוקיים כי <span class="math">\(PA\ne PB\)</span>, וזה מסיים את זה. הפעם אין לי כוח אפילו לכתוב פתרון פורמלי.</p>
<h2>סעיף ג'</h2>
<p>כאן מה שקופץ לי לראש מייד הוא "דמיון משולשים". המשולש <span class="math">\(PAB\)</span> בבירור דומה למשולש <span class="math">\(PDC\)</span> כי הזווית <span class="math">\(\angle APB\)</span> משותפת לשניהם והזוויות האחרות שוות בגלל הקטע הזה עם המקבילים. יש לי מידע על אורך <span class="math">\(PA\)</span> אז אני אוכל להפיק מידע על אורך <span class="math">\(PD\)</span> אם רק יהיה לי מידע על הפרופורציה הכוללת בין המשולשים. האם יש לי משהו? ובכן, כן: השטח של <span class="math">\(PDC\)</span> הוא סכום השטחים של <span class="math">\(PAB\)</span> ושל <span class="math">\(ABCD\)</span>, כלומר הוא <span class="math">\(25S\)</span>. עכשיו, מה היחס בין השטחים של משולשים דומים, בהינתן היחס בין הצלעות? אני לא זוכר, אבל מנחש שריבוע. אבל למה לנחש, בואו נפתח את זה מחדש: אם <span class="math">\(ABC\)</span> דומה למשולש <span class="math">\(abc\)</span> עם יחס קבוע <span class="math">\(\frac{A}{a}=\frac{B}{b}=\frac{C}{c}=x\)</span>, אז אותו דבר יתקבל גם עם גבהים שנסמן בתור <span class="math">\(H\)</span> ו-<span class="math">\(h\)</span> מאחד הקודקודים לאחת הצלעות, נאמר ל-<span class="math">\(A\)</span> ו-<span class="math">\(a\)</span>. כלומר, <span class="math">\(\frac{H}{h}=x\)</span> גם כן. כעת, השטח של המשולשים הוא <span class="math">\(S=\frac{AH}{2}\)</span> ו-<span class="math">\(s=\frac{ah}{2}\)</span>. לכן המנה תהיה <span class="math">\(\frac{S}{s}=\frac{AH}{ah}=x^{2}\)</span> - הא, צדקתי! כעת, היחס בין שטח <span class="math">\(PDC\)</span> ובין שטח <span class="math">\(PAB\)</span> הוא <span class="math">\(25\)</span>, ולכן קבוע יחס הדמיון של המשולשים הוא 5, ולכן אורך <span class="math">\(PD\)</span> הוא פי 5 מאורך <span class="math">\(PA\)</span>, כלומר <span class="math">\(PD=15\)</span>.</p>
<h2>סעיף ד'</h2>
<p>כאן אני צריך למצוא את שטח <span class="math">\(KLCD\)</span>, מה שמזכיר לי בעיה קטנה - אין לי מושג איך מחשבים שטח של מרובע כללי. אבל אחרי כמה רגעים של מחשבה אני רואה שבכלל לא צריך את זה. זה מסך עשן. אני יודע ששטח המשולש הכולל הוא <span class="math">\(25S\)</span>; אם אצליח למצוא את שטח המשולש <span class="math">\(PKL\)</span> ואחסר את זה מ-<span class="math">\(25S\)</span> אקבל את המספר שאני צריך. אז השאלה היא בעצם מה שטח <span class="math">\(PKL\)</span>. איך עושים את זה?</p>
<p>לא אלאה אתכם בכיוונים השונים והמשונים שחשבתי עליהם כאן. בהתחלה הייתי בטוח שיש כאן משפט הקוסינוסים ומשפט הסינוסים ומה לא. בסוף, כשהתחלתי לנסות להשתמש בהם, ראיתי שכל זה היה מיותר לגמרי. האבחנה שמפילה את האסימון היא שהמשולש <span class="math">\(PKL\)</span> דומה למשולש <span class="math">\(PAB\)</span>, למרות שבתמונה זה לא נראה כך בכלל; הוא פשוט דומה לו עם היפוך הצלעות. יש לנו את זווית הראש <span class="math">\(\angle KPL\)</span> שהיא משותפת, וקל לראות שגם <span class="math">\(\angle AKL=\angle ABP\)</span>, משיקולים דומים לאלו של סעיף א'. עכשיו היתר מגיע מאליו: אורך הצלע <span class="math">\(PA\)</span> הוא 3 על פי הנתון. אורך הצלע <span class="math">\(PL\)</span> הוא <span class="math">\(PB+BL\)</span> כאשר <span class="math">\(BL\)</span> הוא הנתון החדש שלנו. כלומר, אורך <span class="math">\(PL\)</span> הוא 9. מכאן שקבוע הפרופורציה בין המשולשים הוא 3, ולכן קבוע הפרופורציה בין השטחים שלהם הוא 9, ולכן שטח <span class="math">\(PKL\)</span> הוא <span class="math">\(9S\)</span> ולכן שטח <span class="math">\(KLCD=25S-9S=16S\)</span>. קל מאוד, כשמבינים מה לעשות!</p>
<h1>שאלה 5</h1>
<p><a href="/img/2016/12/question-5.png" rel="attachment wp-att-3395"><img class="aligncenter size-full wp-image-3395" src="/img/2016/12/question-5.png" alt="question-5" width="794" height="388" /></a></p>
<h2>סעיף א'</h2>
<p>הדבר הראשון שקופץ לי לראש הוא השאלה הקודמת: אם הטרפז חסום במעגל, אז זוויות נגדיות משלימות ל-<span class="math">\(180^{\circ}\)</span>. ביחד עם זה ש-<span class="math">\(AB\)</span> מקביל ל-<span class="math">\(CD\)</span> אני מקבל שגם זוויות סמוכות משלימות ל-<span class="math">\(180^{\circ}\)</span>, ומכאן שהטרפז הוא שווה שוקיים. וזה עוזר לי... אין לי מושג איך.</p>
<p>אז הנה גישה אחרת: בואו נחבר את כל הקודקודים עם מרכז המעגל <span class="math">\(O\)</span>. מקבלים ככה ארבעה משולשים שווי שוקיים. אם אנחנו מחפשים את <span class="math">\(\angle DAB\)</span> אז מספיק לנו למצוא את <span class="math">\(\angle DAO\)</span> ואת <span class="math">\(\angle OAB\)</span> ולחבר, וכל זווית כזו היא זווית בסיס באחד מהמשולשים שווי השוקיים. בפרט <span class="math">\(\angle OAB\)</span> היא זווית בסיס במשולש שזווית הראש שלו היא <span class="math">\(3\alpha\)</span>, ולכן <span class="math">\(\angle OAB=90^{\circ}-\frac{3}{2}\alpha\)</span>.</p>
<p>מה עם <span class="math">\(\angle DAO\)</span>? היא זווית בסיס במשולש שאין לנו במפורש את זווית הראש שלו, אבל מכך שסכום כל הזוויות של ארבעת המשולשים שנשענים על <span class="math">\(O\)</span> צריך להיות <span class="math">\(360^{\circ}\)</span> ומכך שהטרפז שווה שוקיים אני יכול להסיק ש-<span class="math">\(\angle DOA=\angle COB\)</span> ו-<span class="math">\(\angle DOA+\angle COB=360^{\circ}-4\alpha\)</span>, כלומר <span class="math">\(\angle DOA=180^{\circ}-2\alpha\)</span>. על כן, <span class="math">\(\angle DAO=90^{\circ}-\frac{\left(180^{\circ}-2\alpha\right)}{2}=\alpha\)</span>. מכאן קיבלנו ש-<span class="math">\(\angle DAB=90^{\circ}-\frac{3}{2}\alpha+\alpha=90^{\circ}-\frac{\alpha}{2}\)</span>. תסלחו לי אם לא אכתוב פתרון פורמלי.</p>
<h2>סעיף ב'</h2>
<p>אוקיי. זה מביך. נתקעתי על הסעיף הזה כמות לא הגיונית בעליל של זמן, נטשתי אותו, חזרתי אליו ביום אחר, ופתרתי אותו מייד. אני מאשים את עצמי. בפרט את החשיבה האוטומטית שלי. בפרט את זה שבכלל לא טרחתי לצייר את הסיטואציה בעצמי ולהעביר קווים וכאלה.</p>
<p>כשראיתי את השאלה הדבר הראשון שקפץ לי לראש היה משפט הסינוסים שזכרתי רק במעורפל - משהו עם היחס בין צלע ובין סינוס של זווית שקשורה אליה וכל זה מתקשר איכשהו לרדיוס המעגל שחוסם את המשולש. כאן ברור מה המשולש הרלוונטי: <span class="math">\(ABD\)</span> למשל, שבו הצלע <span class="math">\(AD\)</span> היא השוק שצריך לחשב ואילו <span class="math">\(\angle DAB\)</span> היא הזווית שחישבנו במאמץ בסעיף הקודם. אז אני מגגל "משפט הסינוסים" ומקבל ש-<span class="math">\(\frac{AD}{\sin\angle DBA}=2R\)</span>. הבעיה היא שלא ידעתי מהי הזווית <span class="math">\(\angle DBA\)</span>. וכאן נתקעתי. נתקעתי להמון המון זמן וחשבתי על כל מני דרכים שונות ומשונות והשתגעתי.</p>
<p>ואז חזרתי לתרגיל אחר כך והתחלתי בכך שאני מצייר את כל הקווים שמחברים את קודקודי הטרפז עם מרכז המעגל <span class="math">\(O\)</span>. מה קיבלנו? את המשולש <span class="math">\(ODA\)</span> שהוא שווה שוקיים (<span class="math">\(AO=DO=R\)</span>). אני יודע מהי זווית הראש שלו כי חישבתי אותה בסעיף הקודם - <span class="math">\(180^{\circ}-2\alpha\)</span>. אני יודע מה זווית הבסיס, אם כן: <span class="math">\(\alpha\)</span> כל אחת מהן. עכשיו אפשר להשתמש במשפט הסינוסים: <span class="math">\(\frac{AO}{\sin\angle ODA}=\frac{R}{\sin\alpha}=\frac{AD}{\sin\angle AOD}=\frac{AD}{\sin\left(180^{\circ}-2\alpha\right)}=\frac{AD}{\sin2\alpha}\)</span> (בשביל להיזכר מה זה <span class="math">\(\sin\left(180^{\circ}-x\right)\)</span> שירטטתי לעצמי את הגרף של סינוס והזכרתי לעצמי ש-<span class="math">\(\sin\left(180^{\circ}-x\right)=\sin x\)</span>; אני לא זוכר את זה אוטומטית אלא רק יודע שיש משהו בסגנון ואפשר לבדוק אותו). מסקנה: <span class="math">\(AD=\frac{\sin2\alpha}{\sin\alpha}R=\frac{2\sin\alpha\cos\alpha}{\sin\alpha}R=2\cos\alpha R\)</span> (את הזהות <span class="math">\(\sin2\alpha=2\sin\alpha\cos\alpha\)</span> אני כן זוכר בעל פה, עוד מתקופת התיכון, והיא הייתה שימושית פה ושם גם באוניברסיטה).</p>
<h2>סעיף ג'</h2>
<p>זה היה פשוט קצת יותר. מורידים את הגובה מ-<span class="math">\(D\)</span> אל <span class="math">\(AB\)</span> ומקבלים משולש ישר זווית שהיתר שלו הוא <span class="math">\(DA\)</span> ואורך הצלע שמול הזווית <span class="math">\(\angle DAB\)</span> הוא <span class="math">\(h\)</span>. כלומר קיבלנו <span class="math">\(\frac{h}{DA}=\sin\angle DAB=\sin\left(90^{\circ}-\frac{\alpha}{2}\right)=\cos\frac{\alpha}{2}\)</span> (את הזהות <span class="math">\(\sin\left(90^{\circ}-x\right)=\cos x\)</span> אני זוכר בע"פ). לכן <span class="math">\(DA=\frac{h}{\cos\frac{\alpha}{2}}\)</span>.</p>
<h2>סעיף ד'</h2>
<p>אני יודע שהמשולש <span class="math">\(COD\)</span> הוא שווה שוקיים עם אורך שוק <span class="math">\(R\)</span> ושזווית הראש היא <span class="math">\(\alpha\)</span>. האם זה עוזר לי למצוא את השטח שלו? לא עולה לי לראש נוסחה סטנדרטית לשטח של מעגל בסיטואציה כזו. אני כן יודע את הדרך הסטנדרטית לחשב שטח של משולש - גובה לצלע כפול אורך הצלע חלקי 2. אני מניח שאפשר בזריזות עם בניית עזר לקבל מזה נוסחה טריגונומטרית, אז אני מגגל "שטח משולש טריגו" ולא מתאכזב - שטח משולש עם צלעות <span class="math">\(a,b\)</span> וזווית <span class="math">\(\alpha\)</span> ביניהן הוא פשוט <span class="math">\(\frac{ab\sin\alpha}{2}\)</span>. כלומר במקרה שלנו שטח המשולש הוא <span class="math">\(\frac{R^{2}\sin\alpha}{2}\)</span>.</p>
<p>הבעיה היא ששטח המשולש נתון לי כ-<span class="math">\(\frac{h^{2}}{12\cos^{2}\frac{\alpha}{2}}\)</span>. כלומר, יש פה <span class="math">\(h\)</span> במקום <span class="math">\(R\)</span>. אבל אני לא מודאג כי בשני הסעיפים הקודמים הבעתי את אותה צלע באמצעות <span class="math">\(R,h\)</span> כך שאני יודע שיש קשר ביניהם. בואו נכתוב אותו:</p>
<p><span class="math">\(2\cos\alpha R=\frac{h}{\cos\frac{\alpha}{2}}\)</span></p>
<p>כלומר:</p>
<p><span class="math">\(R=\frac{h}{2\cos\alpha\cos\frac{\alpha}{2}}\)</span>.</p>
<p>לכן:</p>
<p><span class="math">\(R^{2}=\frac{h^{2}}{4\cos^{2}\alpha\cos^{2}\frac{\alpha}{2}}\)</span></p>
<p>לכן שטח המשולש הוא:</p>
<p><span class="math">\(\frac{R^{2}\sin\alpha}{2}=\frac{h^{2}\sin\alpha}{8\cos^{2}\alpha\cos^{2}\frac{\alpha}{2}}=\frac{h^{2}}{12\cos^{2}\frac{\alpha}{2}}\)</span></p>
<p>מכאן אני יכול להסיק:</p>
<p><span class="math">\(\frac{\sin\alpha}{8\cos^{2}\alpha}=\frac{1}{12}\)</span></p>
<p>כלומר:</p>
<p><span class="math">\(\frac{\sin\alpha}{\cos^{2}\alpha}=\frac{2}{3}\)</span></p>
<p>כלומר <span class="math">\(\frac{\tan\alpha}{\cos\alpha}=\frac{2}{3}\)</span>.</p>
<p>איך זה מקדם אותי לקראת מציאת <span class="math">\(\alpha\)</span>? אין לי מושג. איך פותרים משוואה כזו? זה השלב שבו אני מסתכל שוב על כל החישובים שלי כדי לוודא שלא פספסתי משהו. אולי הסינוס במונה היה צריך להיות בריבוע בעצמו, או משהו?</p>
<p>בואו ננסה גישה אחרת. אני זוכר את הזהות <span class="math">\(\sin^{2}\alpha+\cos^{2}\alpha=1\)</span>, כלומר אני יכול לכתוב <span class="math">\(\frac{\sin\alpha}{\cos^{2}\alpha}=\frac{\sin\alpha}{1-\sin^{2}\alpha}\)</span>. אה, יופי! זה מקדם אותי אל עבר משהו שנראה כמו משוואה ריבועית! בואו נסמן <span class="math">\(x=\sin\alpha\)</span>, אז קיבלנו</p>
<p><span class="math">\(\frac{x}{1-x^{2}}=\frac{2}{3}\)</span></p>
<p>כלומר:</p>
<p><span class="math">\(3x=2-2x^{2}\)</span></p>
<p>כלומר</p>
<p><span class="math">\(2x^{2}+3x-2=0\)</span></p>
<p>את המשוואה הזו קל לפתור עם נוסחת השורשים:</p>
<p><span class="math">\(x_{1,2}=\frac{-3\pm\sqrt{9+16}}{4}=\frac{-3\pm5}{4}=\frac{1}{2},-2\)</span></p>
<p>הפתרון של <span class="math">\(x=-2\)</span> בבירור לא רלוונטי כי סינוס מחזיר מספר בין <span class="math">\(-1\)</span> ל-1. לכן קיבלנו <span class="math">\(\sin\alpha=\frac{1}{2}\)</span> ואת זה אני זוכר בעל פה ולא צריך מחשבון - <span class="math">\(\alpha=30^{\circ}\)</span>. יש מעט מאוד ערכים של סינוס שאני זוכר בעל פה, כי אפשר לתת להם תיאור ציורי נחמד:</p>
<ul>
    <li><span class="math">\(\sin0^{\circ}=\frac{\sqrt{0}}{2}\)</span></li>
    <li><span class="math">\(\sin30^{\circ}=\frac{\sqrt{1}}{2}\)</span></li>
    <li><span class="math">\(\sin45^{\circ}=\frac{\sqrt{2}}{2}\)</span></li>
    <li><span class="math">\(\sin60^{\circ}=\frac{\sqrt{3}}{2}\)</span></li>
    <li><span class="math">\(\sin90^{\circ}=\frac{\sqrt{4}}{2}\)</span></li>
</ul>
<p>זה עוד משהו שאני זוכר בעל פה עוד מהתיכון.</p>
<h2>מה דעתי על השאלות?</h2>
<p>במשפט אחד: השאלות הללו הרגישו לי קצת כמו מה שעושים כשפותרים תרגילים במתמטיקה אוניברסיטאית, וזה לאו דווקא דבר טוב.</p>
<p>מה שיש כאן הוא זה: אנחנו נדרשים לגוף ידע לא אלמנטרי כלשהו (תראו כמה פעמים נזקקתי לגוגל) ואז נתונה לנו בעיה שצריך ליישם את הידע הזה עליה. לא תמיד ברור איך ליישם אותו ומאיזה כיוון לתקוף את הבעיה. ברוב המקרים זה היה לי יחסית ברור והצלחתי לפתור די מהר, אבל במקרה אחד (שאלה 5 סעיף ב') נתקעתי להמון זמן. בכך גם ראיתי שלא למדתי את הלקח שלי מהמבחנים באוניברסיטה: כשנתקעים בשאלה כלשהי הדבר הקריטי ביותר לעשות הוא לעבור לשאלה אחרת. כך גם מספיקים לפתור את יתר המבחן וגם מקבלים הפסקה מהשאלה הקשה וכשחוזרים אליה ייתכן שניקוי הראש הזה יאפשר לפתור אותה בקלות. זה בדיוק מה שקרה כאן - כל עוד שברתי את הראש על השאלה וניסיתי לפתור בגישה הלא נכונה שנתקעתי בה, לא הגעתי לכלום. כשבאתי אל השאלה שוב אחר כך וניסיתי לפתור אותה מאפס, פתרתי מייד. זה נשמע כמו דבר אלמנטרי לחלוטין וכמו טקטיקה בסיסית ביותר בפתרון מבחנים, אבל איכשהו יוצא שקל כל כך להתעלם ממנה, וזה לרוב מוביל לאסון.</p>
<p>אז אם זה טוב, מה בעצם רע? שני דברים. ראשית, היישום של גוף הידע שלנו הוא לפתרון בעיות שנראות מלאכותיות לגמרי. במבחנים במתמטיקה לרוב (לא תמיד) יש איזה רעיון לא שרירותי בתוך כל שאלה שמסייע לתת כיוון כלשהו לאופן שבו כדאי לתקוף אותה. כאן לא ממש הרגשתי את זה. זה היה יותר "בואו נזרוק דברים על הקיר ונראה מה נדבק". אני חושב שזה נגרם מכך שמלכתחילה ה"עולם" שעליו מדברים כאן - גאומטריה אוקלידית - הוא כזה שברמה הנלמדת לא מספק תעלומות עם עניין גדול במיוחד. אבל אולי אני טועה.</p>
<p>הבעיה השניה כנראה הרבה פחות רלוונטית לתלמידי תיכון והרבה יותר רלוונטית לי אישית - בעוד שבמתמטיקה אוניברסיטאית קל יחסית לשלוט ברוב החומר כי אין צורך לשנן אותו במפורש (כמובן, יש כאלו שעושים את זה) אלא ניתן להסתפק בזכרון של הרעיונות הכלליים והסתמכות על היכולת לפתח דברים מחדש כמעט מייד כשיהיה צורך (למשל, איך הצלחתי להיזכר ש-<span class="math">\(\sin\left(180^{\circ}-x\right)=\sin x\)</span>? לא זכרתי את זה בעל פה). עבור רוב הדברים בגאומטריה אין לי את זה. הקטע הזה של מרובע שחסום במעגל וסכום כל זוג זוויות נגדיות בו הוא <span class="math">\(180^{\circ}\)</span>? אולי ידעתי את זה פעם אבל שכחתי, ולא הייתה לי שום נקודת מוצא, שום תחושה, שתאפשר לי לגלות את זה מחדש. הייתי חייב לגגל. אני מאמין שאם אני הייתי לומד גיאומטריה בצורה שונה בתיכון, או לא הייתי מתרשל בתפקידי כבעל בלוג מתמטי ולומד אותה באופן מסודר כמבוגר (מתי תהיה סדרת פוסטים על "יסודות" של אוקלידס?) זה לא היה המצב.</p>
<p>האם צריך שאלות כמו אלו במבחן? מצד אחד, הן באמת בודקות יכולת פתרון בעיות שמזכירה את פתרון הבעיות שסטודנט למתמטיקה מתמודד איתן; מצד שני, האם אנחנו באמת רוצים לבחון תלמידי תיכון על הדבר הזה? לא יודע.</p>
<h1>שאלה 6</h1>
<p><a href="/img/2016/12/question-6.png" rel="attachment wp-att-3396"><img class="aligncenter size-full wp-image-3396" src="/img/2016/12/question-6.png" alt="question-6" width="787" height="520" /></a></p>
<p>אה. חדו"א. איזה כיף. ניחוש שלי מראש: יהיה לי קל. יהיה לי טכני ומגעיל. לא סותר.</p>
<h2>סעיף א'</h2>
<p>הפונקציה היא <span class="math">\(f\left(x\right)=\frac{2\cos^{2}x-1}{2\cos^{2}x}\)</span>. הסכנה היחידה שהיא עומדת בפניה היא התאפסות של המכנה. בתחום <span class="math">\(0\le x\le\frac{\pi}{2}\)</span> (ראיתם? עברתי לרדיאנים! הא!) <span class="math">\(\cos x\)</span> מתאפס רק בנקודה אחת - <span class="math">\(x=\frac{\pi}{2}\)</span>. לכן הפונקציה מוגדרת בתחום <span class="math">\(0\le x&amp;lt;\frac{\pi}{2}\)</span>.</p>
<p>אסימפטוטה מאונכת לציר <span class="math">\(x\)</span>...? תזכירו לי מה זה? הכוונה לקווים ישרים, מהצורה <span class="math">\(x=a\)</span>, שהפונקציה שואפת לאינסוף כששואפים אליהם? אם כן, שאיפה לאינסוף מתקיימת רק כששואפים אל <span class="math">\(a=\frac{\pi}{2}\)</span>: במקרה הזה המכנה שואף ל-<span class="math">\(0^{+}\)</span> והמונה שואף ל-<span class="math">\(-1\)</span>, כך שהפונקציה שואפת למינוס אינסוף (גרפית היא תגלוש כלפי מטה... אה, שיט, הולכים לבקש ממני לשרטט בהמשך, נכון?)</p>
<p>בשביל חיתוך עם ציר <span class="math">\(x\)</span> צריך שהפונקציה תתאפס, כלומר שהמונה יתאפס. כלומר שואלים מה פתרונות המשוואה <span class="math">\(2\cos^{2}x=1\)</span>, כלומר <span class="math">\(\cos x=\pm\sqrt{\frac{1}{2}}=\pm\frac{\sqrt{2}}{2}\)</span>. אמרתי שאני זוכר ערכים בע"פ קודם, נכון? אז <span class="math">\(x=\frac{\pi}{4}\)</span> הוא פתרון למשוואה החיובית. האם יש עוד פתרון בתחום הרלוונטי? ובכן, אני זוכר איך <span class="math">\(\cos\)</span> נראית בו: היא מתחילה מ-1 ב-<span class="math">\(x=0\)</span> ויורדת עד ל-<span class="math">\(0\)</span> ב-<span class="math">\(\frac{\pi}{2}\)</span>. בדרך היא עוברת ב-<span class="math">\(\frac{\sqrt{2}}{2}\)</span> אבל לא עוברת ב-<span class="math">\(-\frac{\sqrt{2}}{2}\)</span> ולכן אין לנו נקודת חיתוך נוספת בתחום הזה.</p>
<p>כאן אני צריך רגע כדי להיזכר בנוסחאות הרלוונטיות. אנחנו נצטרך לגזור פונקציה שהיא מנה - אני זוכר בעל פה את הנוסחה <span class="math">\(\left(\frac{f}{g}\right)^{\prime}=\frac{f^{\prime}g-fg^{\prime}}{g^{2}}\)</span> ולוקח שניה כדי לוודא לעצמי בראש שהיא נכונה (נובעת מהנוסחה <span class="math">\(\left(fg\right)^{\prime}=f^{\prime}g+fg^{\prime}\)</span> שאין לי ספקות לגביה). כמובן, במבחן אמיתי יש את זה בדף הנוסחאות... אני מתחיל להפעיל את זה על הפונקציה שלנו, אבל אז עוצר - למה להסתבך? המונה והמכנה מאוד דומים. אפשר לפשט את הפונקציה: <span class="math">\(f\left(x\right)=1-\frac{1}{2\cos^{2}x}\)</span>. עכשיו יהיה הרבה יותר קל לגזור. כשיש 1 במונה הנוסחה לנגזרת הופכת להיות <span class="math">\(\left(\frac{1}{f}\right)^{\prime}=\frac{-f^{\prime}}{f^{2}}\)</span>, ולכן אחרי גזירה נקבל <span class="math">\(\frac{4\cos x\sin x}{4\cos^{4}x}=-\frac{\sin2x}{2\cos^{4}x}\)</span>-. הפונקציה הזו מתאפסת כש-<span class="math">\(x=0\)</span>. המונה מתאפס גם כש-<span class="math">\(x=\frac{\pi}{2}\)</span> אבל הנקודה הזו היא לא חלק מתחום ההגדרה כך שהיא לא רלוונטית, וממילא המכנה מתפוצץ גם בנקודה הזו. אז נקודת הקיצון היחידה שלנו היא ב-<span class="math">\(x=0\)</span>. כדי למצוא את סוג נקודת הקיצון צריך לגזור שוב ולראות אם הנגזרת השניה שלילית (נקודת מקסימום, כי מהנקודה הזו והלאה הפונקציה תתחיל לרדת - הנגזרת השניה שלילית ולכן הנגזרת הראשונה שהיא כרגע אפס תהפוך לשלילית בעצמה והפונקציה תתחיל לרדת) או חיובית (נקודת מינימום) או אפס (במקרה הזה עדיין לא בטוח מה הנקודה - עבור <span class="math">\(f\left(x\right)=x^{3}\)</span> זו נקודת פיתול, אבל עבור <span class="math">\(f\left(x\right)=x^{4}\)</span> זו נקודת מינימום - תהרגו אותי אם אני יודע מאיפה אני זוכר את זה). אני זוכר טריק מהתיכון - מכיוון שהמכנה הוא ריבוע, הוא תמיד אי-שלילי. לכן, כדי לדעת את הסימן, מספיק לחשב את המונה. המונה הולך לצאת <span class="math">\(-\left(2\cos2x\cdot2\cos^{4}x-\sin2x\cdot\left(-8\cos^{3}x\sin x\right)\right)\)</span>. נציב <span class="math">\(x=0\)</span> ונישאר עם <span class="math">\(-4\)</span> - שלילי, לכן זו נקודת מקסימום. כמובן, אני לא מאמין לזה באופן עיוור. בואו נסתכל על הפונקציה: <span class="math">\(f\left(x\right)=1-\frac{1}{2\cos^{2}x}\)</span>. כאשר <span class="math">\(x=0\)</span> הערך של הפונקציה יהיה <span class="math">\(\frac{1}{2}\)</span>. ככל שנתרחק מ-<span class="math">\(x=0\)</span> הערך של <span class="math">\(\cos^{2}x\)</span> יקטן, ולכן השבר כולו יגדל ולכן הערך של 1 כשמחסרים אותו מהשבר יקטן. אם כן, נקודת מקסימום נשמעת סבירה.</p>
<h2>סעיף ב'</h2>
<p>עכשיו מרחיבים לנו פתאום את תחום ההגדרה וזה מאוד מצער כי מה עם כל החישובים שעשינו? ובכן, סעיף 1 פה בא להגיד לנו שמה שעשינו עד כה מספיק: פונקציה זוגית היא פונקציה שמקיימת <span class="math">\(f\left(-x\right)=f\left(x\right)\)</span>. בואו נוכיח שזה קורה: <span class="math">\(f\left(-x\right)=1-\frac{1}{2\cos^{2}\left(-x\right)}=1-\frac{1}{2\cos^{2}x}=f\left(x\right)\)</span> - אין כאן חוכמה, רק שימוש בזהות <span class="math">\(\cos\left(-x\right)=\cos x\)</span> שאני גם זוכר בעל פה וגם קל להיזכר בה אם זוכרים את הגרף של קוסינוס.</p>
<p>אז עכשיו לשרטוט. בגלל שהפונקציה היא זוגית אני אשרטט משהו סימטרי ביחס לציר <span class="math">\(y\)</span>. מה הדברים שאני מתחשב בהם בשרטוט? ב-<span class="math">\(0\)</span> יש לי נקודת מקסימום בגובה חצי. ב-<span class="math">\(\frac{\pi}{4}\)</span> יהיה חיתוך עם ציר <span class="math">\(x\)</span>. ב-<span class="math">\(\frac{\pi}{2}\)</span> תהיה אסימפטוטה אנכית. אז נראה שזה יהיה גרף פשוט - גבעה כזו שצונחת עד אינסוף. הנה השרטוט האומלל שלי:</p>
<p><a href="/img/2016/12/sketch0.png" rel="attachment wp-att-3401"><img class="aligncenter size-full wp-image-3401" src="/img/2016/12/sketch0.png" alt="sketch0" width="321" height="338" /></a></p>
<h2>סעיף ג'</h2>
<p>שטח? זה שם קוד לאינטגרל פה. "ברביע הראשון" זה אומר להסתכל על התחום <span class="math">\(0\le x\le\frac{\pi}{4}\)</span>, כי ערכי <span class="math">\(x\)</span> קטנים יותר מוציאים אותנו מהרביע הראשון אל הרביע השני, ועבור ערכי <span class="math">\(x\)</span> גדולים יותר ערכי הפונקציה שליליים ולכן נהיה ברביע הרביעי. אז בואו נחשב: <span class="math">\(\int_{0}^{\frac{\pi}{4}}\left(1-\frac{1}{2\cos^{2}x}\right)dx\)</span></p>
<p>אה... שניה. איך אני עושה אינטגרל כזה? מה הולך פה? האינטגרלים בתיכון לא אמורים להיות הכי אלמנטריים שאפשר?</p>
<p>הקושי שלי הוא בתכל'ס עם האינטגרל <span class="math">\(\int\frac{1}{\cos^{2}x}dx\)</span>, ואינטואיטבית מה שמפריע לי הוא שאין כאן סינוס שבו כופלים או משהו דומה. הרי <span class="math">\(\frac{1}{\cos^{2}x}\)</span> מזכיר את מה שמקבלים בנגזרת של מנה, כשבמכנה המקורי יש <span class="math">\(\cos x\)</span>. אבל מה יהיה במונה? ובכן, האינטואיציה שלי היא שכדאי להשתמש ב-<span class="math">\(\sin^{2}x+\cos^{2}x=1\)</span> כי זה יתן לי במונה משהו שכבר נראה בדיוק כאילו הגיע מתוך נגזרת. אז בואו נכתוב <span class="math">\(\frac{\sin^{2}x+\cos^{2}x}{\cos^{2}x}\)</span> - עכשיו אני פשוט מנחש שזו הנגזרת של <span class="math">\(\frac{\sin x}{\cos x}\)</span>. גזירה מהירה מאששת את החשד הזה - אבל איך תלמידי תיכון אמורים לעלות על זה? לא יודע. מעניין אם מלמדים אותם לנחש.</p>
<p>אם כן, אני מקבל:</p>
<p><span class="math">\(\int_{0}^{\frac{\pi}{4}}\left(1-\frac{1}{2\cos^{2}x}\right)dx=\frac{\pi}{4}-\frac{1}{2}\int_{0}^{\frac{\pi}{4}}\frac{1}{\cos^{2}x}dx=\frac{\pi}{4}-\left[\frac{\sin x}{\cos x}\right]_{0}^{\frac{\pi}{4}}=\frac{\pi}{4}-1\)</span></p>
<p>האם קיבלתי תוצאה שנשמעת הגיונית? האם זה מספר חיובי? ובכן, לא ממש! <span class="math">\(\pi&amp;lt;4\)</span> ולכן קיבלתי מספר שלילי. זה לא הגיוני - יש לי טעות איפה שהוא. עיון חוזר בחישוב שעשיתי מגלה ששכחתי את המקדם של ה-<span class="math">\(\frac{1}{2}\)</span> שבו כופלים את האינטגרל המפושט. הייתי צריך לקבל תוצאה סופית <span class="math">\(\frac{\pi}{4}-\frac{1}{2}\)</span>, שהיא כן הגיונית. אני משאיר בכוונה את הטעות הזו בפתרון שלי כדי לציין במפורש נקודה טריוויאלית: אני טועה בחישובים. כל הזמן. למזלי התרגלתי לבדוק האם התוצאות שלי הגיוניות, וזה עוזר לי מאוד למצוא טעויות פה ושם, כמו עכשיו.</p>
<p>הערה קטנה לסיום: חשבתי כמה פעמים במהלך התרגיל להשתמש בזהות שאני זוכר במעורפל, <span class="math">\(\cos^{2}x=\frac{1+\cos2x}{2}\)</span>. זה אפילו נראה כאילו <span class="math">\(f\left(x\right)\)</span> הונדסה כדי שנשתמש בזהות הזו כדי לפשט אותה על ההתחלה. בסוף לא הרגשתי צורך להשתמש בה בשום מקום. אולי זו טעות.</p>
<h1>שאלה 7</h1>
<p><a href="/img/2016/12/question-7.png" rel="attachment wp-att-3397"><img class="aligncenter size-full wp-image-3397" src="/img/2016/12/question-7.png" alt="question-7" width="803" height="779" /></a></p>
<h2>סעיף א'</h2>
<p>זו שאלה... מעניינת! אני לא זוכר משהו דומה לזה בזמני. כאן יש לנו פונקציה שלא נתונה בצורה מפורשת אלא רק על ידי גרף וצריך להסיק דברים עליה.</p>
<p>מה שרואים מייד על הפונקציה היא שעבור <span class="math">\(x&amp;gt;0\)</span> הפונקציה היא מונוטונית עולה, ועבור <span class="math">\(x&amp;lt;0\)</span> היא מונוטונית יורדת. כלומר, הנגזרת חיובית עבור <span class="math">\(x&amp;gt;0\)</span> ושלילית עבור <span class="math">\(x&amp;lt;0\)</span>. עכשיו, האם הנגזרת קבועה או משתנה? נגזרת קבועה באה לידי ביטוי בפונקציה לינארית, וכאן זה בבירור לא המצב. עבור <span class="math">\(x&amp;gt;0\)</span> ככל ש-<span class="math">\(x\)</span> שואף ל-0 כך הנגזרת שואפת לאינסוף, ואילו כאשר <span class="math">\(x\)</span> שואף לאינסוף, הנגזרת שואפת לאפס. לכן הנגזרת עצמה היא מונוטונית יורדת. בדומה, עבור <span class="math">\(x&amp;lt;0\)</span>, הנגזרת (השלילית) תצא מונוטונית יורדת - שואפת לאפס כש-<span class="math">\(x\)</span> שואף למינוס אינסוף, שואפת למינוס אינסוף כש-<span class="math">\(x\)</span> שואף ל-<span class="math">\(0\)</span>. אז הנה סקיצה:</p>
<p><a href="/img/2016/12/sketch1.png" rel="attachment wp-att-3399"><img class="aligncenter size-full wp-image-3399" src="/img/2016/12/sketch1.png" alt="sketch1" width="319" height="327" /></a></p>
<p>עכשיו צריך לשחק את אותו המשחק גם עם הנגזרת השניה. בואו נחשוב על זה לרגע: בשני המקרים, <span class="math">\(x&amp;gt;0\)</span> וגם <span class="math">\(x&amp;lt;0\)</span>, הנגזרת יורדת. כך שהנגזרת השניה תמיד שלילית. כאשר <span class="math">\(x&amp;gt;0\)</span> קצב הירידה מתחיל גדול והולך וקטן עם הזמן, כלומר הנגזרת השלילית הולכת וגדלה (הולכת ומתקרבת לאפס) עד שהיא שואפת לאפס באינסוף (ולמינוס אינסוף באפס). כאשר <span class="math">\(x&amp;lt;0\)</span> קורה אותו הדבר: במינוס אינסוף, הנגזרת שואפת לאפס, בעוד שבאפס היא שואפת למינוס אינסוף. זה נותן לי את הסקיצה הבאה:</p>
<p><a href="/img/2016/12/sketch2.png" rel="attachment wp-att-3400"><img class="aligncenter size-full wp-image-3400" src="/img/2016/12/sketch2.png" alt="sketch2" width="347" height="324" /></a></p>
<h2>סעיף ב'</h2>
<p>זה ממשיך להיות מעניין. עכשיו נותנים לנו את (הערך המוחלט של) האינטגרל המסוים של הנגזרת השניה בין <span class="math">\(x=1\)</span> ובין <span class="math">\(x=2\)</span> ומבקשים שנגיד מה ההפרש בין ערכי הנגזרת הראשונה בין שתי הנקודות הללו (אני קצת מתרגם לעברית את הניסוח הגאומטרי שלהם). לי ברור מייד שהתשובה היא פשוט 5.25, כי זו המהות של המשפט היסודי של החדו"א: <span class="math">\(5.25=\int_{1}^{2}g^{\prime\prime}\left(x\right)dx=g^{\prime}\left(2\right)-g^{\prime}\left(1\right)\)</span>. במילים אחרות, אין כאן בכלל שאלה חישובית אלא סתם שאלה של "נראה אם הבנתם את החומר". אני מתרשם. אני באמת מתרשם. לא זכור לי משהו כזה בזמני.</p>
<h2>סעיף ג'</h2>
<p>גם הסעיף הזה מעניין. אומרים לנו ש-<span class="math">\(y=\frac{a}{x^{3}}\)</span> מתאר אחת מבין שלוש הפונקציות שלנו (הפונקציה, הנגזרת הראשונה והנגזרת השניה שלה). ראשית מבקשים לגלות איזו מבין השלוש היא, אם ידוע ש-<span class="math">\(a&amp;gt;0\)</span>. כדי לפשט את המחשבה מספיק להסתכל על <span class="math">\(\frac{1}{x^{3}}\)</span> ולשאול את עצמנו לאיזו פונקציה יש גרף שדומה לאלו שראינו. ראשית, אם <span class="math">\(x&amp;gt;0\)</span> אז <span class="math">\(\frac{1}{x^{3}}&amp;gt;0\)</span> ולכן זו בוודאי לא יכולה להיות הנגזרת השניה. שנית, אם <span class="math">\(x&amp;lt;0\)</span> אז <span class="math">\(\frac{1}{x^{3}}&amp;lt;0\)</span> ולכן זו גם לא יכולה להיות <span class="math">\(g\)</span>, שהיא לא שלילית לכל <span class="math">\(x&amp;lt;0\)</span>. אז מן הסתם <span class="math">\(g^{\prime}=\frac{a}{x^{3}}\)</span>. כעת מבקשים שנחשב את <span class="math">\(a\)</span>, ואת זה קל לעשות עם הסעיף הקודם: <span class="math">\(\frac{21}{4}=\frac{a}{8}-\frac{a}{1}\)</span> ולכן נקבל <span class="math">\(\frac{21}{4}=a\left(\frac{1}{8}-1\right)\)</span> וזה... רגע, זה לא מסתדר לי. אני מקבל בסוף משהו שלילי ואמרו ש-<span class="math">\(a\)</span> חיובי. אה, כמובן, איזו טעות מגוחכת שלי.</p>
<p>בואו ניזכר שניה מה קרה בסעיף הקודם. טענתי ש-<span class="math">\(g^{\prime}\left(2\right)-g^{\prime}\left(1\right)=5.25\)</span> בגלל המשפט היסודי של החדו"א, אבל שכחתי שם שרגע לפני כן אמרתי בעצמי שה-5.25 הוא לא האינטגרל <span class="math">\(\int_{1}^{2}g^{\prime\prime}\left(x\right)dx\)</span> אלא הערך המוחלט שלו. זה נגרם בגלל שהם נותנים לי את "השטח שכלוא בין כך וכך" אבל אינטגרל על פונקציה שלילית (כמו <span class="math">\(g^{\prime\prime}\)</span>) לא נותן את השטח אלא את מינוס השטח. בקיצור, מה שקיבלתי הוא ש-<span class="math">\(g^{\prime}\left(1\right)-g^{\prime}\left(2\right)=5.25\)</span> - ועכשיו אני רואה שזה מה שביקשו מאיתנו בסעיף ב' אז התשובה שלי בו עדיין נכונה. רק פה אני צריך לבצע היפוך, ולקבל <span class="math">\(\frac{21}{4}=a\left(1-\frac{1}{8}\right)\)</span>, כלומר <span class="math">\(a=\frac{21}{4}\cdot\frac{8}{7}=6\)</span>.</p>
<h1>שאלה 8</h1>
<p><a href="/img/2016/12/question-8.png" rel="attachment wp-att-3391"><img class="aligncenter size-full wp-image-3391" src="/img/2016/12/question-8.png" alt="question-8" width="765" height="254" /></a></p>
<h2>סעיף א'</h2>
<p>זה נראה כמו שאלת מינימום ומקסימום פשוטה כשהסעיף הראשון הזה הוא יותר הכוונה מאשר אתגר אמיתי. יש לי משולש <span class="math">\(ABC\)</span> ישר זווית כך ש-<span class="math">\(BC=k\)</span> ו-<span class="math">\(AB=x\)</span> ומבקשים תיאור של <span class="math">\(BC\)</span> באמצעות <span class="math">\(k,x\)</span>. ובכן, אנחנו במשולש ישר זווית. אם לא נשתמש כאן בפיתגורס, מתי נשתמש? על כן <span class="math">\(BC=\sqrt{k^{2}-x^{2}}\)</span>.</p>
<h2>סעיף ב'</h2>
<p>עכשיו מדברים על "הערך המקסימלי של המכפלה <span class="math">\(BC\cdot AD^{2}\)</span>". כאן החדו"א נכנס לעניין. אבל בשביל זה צריך לקבל ביטוי כלשהו ל-<span class="math">\(AD\)</span>. אנחנו יודעים ש-<span class="math">\(AB=x\)</span> הוא יתר במשולש שווה שוקיים וישר זווית שבו <span class="math">\(AD\)</span> הוא ניצב. במשולש כזה הזוויות הן <span class="math">\(45^{\circ}\)</span> ולכן <span class="math">\(\frac{AD}{AB}=\sin45^{\circ}=\frac{\sqrt{2}}{2}\)</span>, כלומר <span class="math">\(AD=\frac{\sqrt{2}}{2}x\)</span> ומכאן ש-<span class="math">\(AD^{2}=\frac{x^{2}}{2}\)</span>. המסקנה היא ש-<span class="math">\(f\left(x\right)=BC\cdot AD^{2}=\frac{x^{2}}{2}\sqrt{k^{2}-x^{2}}\)</span>. זו הפונקציה שצריך למצוא לה מקסימום. וואו, כמה שלא בא לי לגזור את זה. אולי טעיתי ובסעיף א' יש פתרון יותר יפה? אני לא רואה כזה דבר...</p>
<p>טוב, טוב, אני גוזר...</p>
<p>לא אלאה אתכם בפרטי הפעם הראשונה שבה גזרתי. השורה התחתונה - הייתה לי טעות חישוב מטופשת והרגשתי שמשהו משתבש רק כשהשוויתי את התוצאה שקיבלתי ל-<span class="math">\(3\sqrt{3}\)</span> שנתון בשאלה ומשהו פה לא נראה לי אלגנטי. בפעם השניה כבר הייתי הרבה יותר זהיר - שמתי לב שהפונקציה שאני גוזר סתם מסובכת שלא לצורך וזה מגדיל את הסיכון לטעויות. יותר קל לי לעבוד עם כמה שפחות חזקות ומכפלות בקבועים. אז המצאתי את הפונקציה הבאה: <span class="math">\(g\left(t\right)=t\sqrt{m-t}\)</span> והחלטתי לחקור אותה. כלומר, במקום <span class="math">\(x^{2}\)</span> יש לי את <span class="math">\(t\)</span>, ובמקום <span class="math">\(k^{2}\)</span> יש לי את <span class="math">\(m\)</span> ואת החלוקה ב-2 העפתי לכל הרוחות כי היא לא משנה את נקודת המינימום/מקסימום. וכעת:</p>
<p><span class="math">\(g^{\prime}\left(t\right)=\sqrt{m-t}-\frac{t}{2\sqrt{m-t}}=\frac{2\left(m-t\right)-t}{2\sqrt{m-t}}=\frac{2m-3t}{2\sqrt{m-t}}\)</span></p>
<p>רואים את ה-<span class="math">\(3t\)</span> למעלה? זה מה שהיה חסר לי בפעם הקודמת. משום מה קיבלתי שם 2 במקום 3 כי ה-2 שבו צריך לכפול הלכה לאיבוד אי שם. עכשיו ברור מה נקודת המקסימום: כאשר <span class="math">\(2m=3t\)</span>, כלומר <span class="math">\(t=\frac{2}{3}m\)</span>, כלומר <span class="math">\(x^{2}=\frac{2}{3}k^{2}\)</span>. בואו נציב את זה חזרה בפונקציה המקורית ונקבל:</p>
<p><span class="math">\(BC\cdot AD^{2}=\frac{2}{6}k^{2}\sqrt{k^{2}-\frac{2}{3}k^{2}}=\frac{1}{3}k^{3}\sqrt{\frac{1}{3}}=\frac{\sqrt{3}}{9}k^{3}\)</span></p>
<p>נשווה את זה ל-3 ונקבל <span class="math">\(\frac{\sqrt{3}}{9}k^{3}=3\sqrt{3}\)</span>, כלומר <span class="math">\(k^{3}=27\)</span>, כלומר <span class="math">\(k=3\)</span>. עכשיו המספרים מסתדרים!</p>
<p>נותר למצוא את השטח של <span class="math">\(ADB\)</span>. במשולש ישר זווית השטח הוא פשוט מכפלת שני הניצבים חלקי 2. כאן המשולש שווה שוקיים ולכן הניצבים שווים, כלומר השטח הוא <span class="math">\(\frac{AD^{2}}{2}\)</span>. כזכור, <span class="math">\(AD=\frac{\sqrt{2}}{2}x\)</span> ולכן <span class="math">\(\frac{AD^{2}}{2}=\frac{1}{4}x^{2}=\frac{1}{4}\frac{2}{3}k^{2}=\frac{1}{2}\cdot\frac{1}{3}\cdot9=\frac{3}{2}\)</span> וזה השטח (בסמ"ר, כי הם טרחו לתת יחידות קודם).</p>
<h2>מה דעתי על השאלות?</h2>
<p>שאלות 6 ו-8 אכן היו טכניות ומגעילות ועשיתי בהן טעויות חישוב מפגרות ולא התלהבתי מהן באופן כללי. בכנות, אני לא בטוח בשביל מה תלמידים צריכים את זה. שאלה 7, לעומת זאת, הייתה תענוג. היא לא דרשה חשיבה מתמטית יחסית כמו שאלות הגיאומטריה, אבל היא גם לא הייתה טכנית - נראה היה שהיא בודקת נטו את ההבנה של החומר, ולא את היכולת לפתור משוואות ולגזור על פי נוסחאות. כנראה שהייתי מעדיף לגלות שאלה כזו בתוך נושא אחר, אבל התרשמתי ממנה לטובה גם כאן. אני תוהה מה התלמידים חשבו עליה (בטח שנאו אותה ואמרו שהיא לא הוגנת).</p>
        </article>
        
        <footer>
            <p>© כל הזכויות שמורות לגדי אלכסנדרוביץ'</p>
        </footer>
    </div>

    
    <script>
        function searchPosts() {
            const searchTerm = document.getElementById('searchInput').value;
            if (searchTerm.trim()) {
                window.location.href = '/post_list.html?search=' + encodeURIComponent(searchTerm);
            }
        }
        
        document.getElementById('searchInput').addEventListener('keypress', function(e) {
            if (e.key === 'Enter') {
                searchPosts();
            }
        });
    </script>
    
    
    <!-- Auto-render KaTeX math -->
    <script>
        document.addEventListener("DOMContentLoaded", function() {
            renderMathInElement(document.body, {
                delimiters: [
                    {left: "\\[", right: "\\]", display: true},
                    {left: "\\(", right: "\\)", display: false}
                ],
                throwOnError: false
            });
        });
    </script>

</body>
</html>