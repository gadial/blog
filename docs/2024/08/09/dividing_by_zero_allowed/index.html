<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>למה מותר לחלק באפס? - לא מדויק</title>
    <link rel="icon" type="image/x-icon" href="/new_site/favicon.ico">
    
    
    <!-- KaTeX for math rendering -->
    <link rel="stylesheet" href="https://cdn.jsdelivr.net/npm/katex@0.16.9/dist/katex.min.css">
    <script defer src="https://cdn.jsdelivr.net/npm/katex@0.16.9/dist/katex.min.js"></script>
    <script defer src="https://cdn.jsdelivr.net/npm/katex@0.16.9/dist/contrib/auto-render.min.js"></script>

    
    <style>
        * {
            margin: 0;
            padding: 0;
            box-sizing: border-box;
        }
        
        body {
            font-family: 'Arial', 'David', 'Tahoma', sans-serif;
            line-height: 1.6;
            color: #333;
            background-color: #f5f5f5;
        }
        
        /* Top navigation bar */
        .top-nav {
            background: #2c3e50;
            padding: 15px 20px;
            box-shadow: 0 2px 5px rgba(0,0,0,0.1);
        }
        
        .top-nav .nav-container {
            max-width: 1200px;
            margin: 0 auto;
            display: flex;
            align-items: center;
            justify-content: space-between;
            gap: 20px;
        }
        
        .top-nav .site-title {
            font-size: 1.5em;
            font-weight: bold;
            color: white;
            text-decoration: none;
            white-space: nowrap;
        }
        
        .top-nav .nav-links {
            display: flex;
            gap: 20px;
            align-items: center;
            flex-wrap: wrap;
        }
        
        .top-nav .nav-links a {
            color: #ecf0f1;
            text-decoration: none;
            padding: 5px 10px;
            border-radius: 4px;
            transition: background 0.2s;
            white-space: nowrap;
        }
        
        .top-nav .nav-links a:hover {
            background: #34495e;
        }
        
        .top-nav .search-box {
            display: flex;
            gap: 5px;
        }
        
        .top-nav .search-box input {
            padding: 5px 10px;
            border: none;
            border-radius: 4px;
            font-size: 0.9em;
            min-width: 150px;
        }
        
        .top-nav .search-box button {
            padding: 5px 15px;
            background: #3498db;
            color: white;
            border: none;
            border-radius: 4px;
            cursor: pointer;
            transition: background 0.2s;
        }
        
        .top-nav .search-box button:hover {
            background: #2980b9;
        }
        
        /* Blockquote styling */
        blockquote {
            background: #f9f9f9;
            border-right: 5px solid #ccc;
            margin: 1.5em 10px;
            padding: 0.75em 16px;
            position: relative;
            font-style: italic;
        }
        
        blockquote:before {
            content: '"';
            position: absolute;
            top: -10px;
            right: 8px;
            font-size: 3.5em;
            color: #ccc;
            line-height: 1;
        }
        
        blockquote p {
            display: block;
            margin: 0 0 0.75em 0;
        }
        
        blockquote p:last-child {
            margin-bottom: 0;
        }
        
        
        body {
            line-height: 1.8;
        }
        
        .container {
            max-width: 800px;
            margin: 20px auto;
            background: white;
            padding: 40px;
            box-shadow: 0 2px 10px rgba(0,0,0,0.1);
            border-radius: 8px;
        }
        
        header {
            margin-bottom: 40px;
            border-bottom: 2px solid #e0e0e0;
            padding-bottom: 20px;
        }
        
        h1 {
            font-size: 2.5em;
            margin-bottom: 10px;
            color: #2c3e50;
        }
        
        .post-meta {
            color: #7f8c8d;
            font-size: 0.9em;
        }
        
        .post-meta .date {
            margin-left: 15px;
        }
        
        .post-meta .categories,
        .post-meta .tags {
            display: inline;
        }
        
        .post-meta .categories a,
        .post-meta .tags a {
            color: #3498db;
            text-decoration: none;
            margin: 0 5px;
        }
        
        .post-meta .categories a:hover,
        .post-meta .tags a:hover {
            text-decoration: underline;
        }
        
        article {
            font-size: 1.1em;
        }
        
        article h2 {
            margin-top: 30px;
            margin-bottom: 15px;
            color: #34495e;
            font-size: 1.8em;
        }
        
        article h3 {
            margin-top: 25px;
            margin-bottom: 12px;
            color: #34495e;
            font-size: 1.4em;
        }
        
        article p {
            margin-bottom: 15px;
            text-align: justify;
        }
        
        article ul, article ol {
            margin-right: 30px;
            margin-bottom: 15px;
        }
        
        article li {
            margin-bottom: 8px;
        }
        
        article code {
            background-color: #f4f4f4;
            padding: 2px 6px;
            border-radius: 3px;
            font-family: 'Courier New', monospace;
            font-size: 0.9em;
        }
        
        article pre {
            background-color: #2d2d2d;
            color: #f8f8f2;
            padding: 15px;
            border-radius: 5px;
            overflow-x: auto;
            margin-bottom: 20px;
            direction: ltr;
            text-align: left;
        }
        
        article pre code {
            background-color: transparent;
            padding: 0;
            color: inherit;
        }
        
        /* Image styles - responsive and contained */
        article img {
            max-width: 100%;
            height: auto;
            display: block;
            margin: 20px auto;
        }
        
        /* Math rendering styles */
        .math {
            direction: ltr;
        }
        
        span.math {
            direction: ltr;
        }
        
        /* Override RTL for KaTeX */
        .katex {
            direction: ltr;
            unicode-bidi: embed;
        }
        
        div.math {
            display: block;
            text-align: center;
            padding: 15px 0;
            direction: ltr;
        }
        
        /* RTL adjustments for code blocks */
        .highlight {
            direction: ltr;
            text-align: left;
        }
        
        footer {
            margin-top: 60px;
            padding-top: 20px;
            border-top: 1px solid #e0e0e0;
            text-align: center;
            color: #95a5a6;
            font-size: 0.9em;
        }
        
        /* Responsive design */
        @media (max-width: 768px) {
            .container {
                padding: 20px;
            }
            
            h1 {
                font-size: 2em;
            }
            
            article {
                font-size: 1em;
            }
        }
        
        /* Post navigation */
        .post-navigation {
            display: flex;
            justify-content: space-between;
            margin-bottom: 30px;
            padding-bottom: 20px;
            border-bottom: 2px solid #e0e0e0;
            gap: 20px;
        }
        
        .post-navigation .nav-link {
            flex: 1;
            text-decoration: none;
            color: #2c3e50;
            padding: 15px;
            background: #f8f9fa;
            border-radius: 5px;
            transition: background 0.2s;
        }
        
        .post-navigation .nav-link:hover {
            background: #e9ecef;
        }
        
        .post-navigation .nav-prev {
            text-align: right;
        }
        
        .post-navigation .nav-next {
            text-align: left;
        }
        
        .post-navigation .nav-label {
            font-size: 0.85em;
            color: #7f8c8d;
            display: block;
            margin-bottom: 5px;
        }
        
        .post-navigation .nav-title {
            font-weight: bold;
            font-size: 1.1em;
        }

    </style>
</head>
<body>
    <nav class="top-nav">
        <div class="nav-container">
            <a href="/new_site/" class="site-title">לא מדויק</a>
            <div class="nav-links">
                <a href="/new_site/">דף הבית</a>
                <a href="/new_site/random.html">פוסט אקראי</a>
                <a href="/new_site/post_list.html">כל הפוסטים</a>
                <div class="search-box">
                    <input type="text" id="searchInput" placeholder="חיפוש...">
                    <button onclick="searchPosts()">חפש</button>
                </div>
            </div>
        </div>
    </nav>
    
    
    <div class="container">
        <!-- Post Navigation -->
        
        <nav class="post-navigation">
            
            <a href="/new_site/2024/06/15/curves_and_line_integrals/" class="nav-link nav-prev">
                <span class="nav-label">פוסט ישן יותר →</span>
                <span class="nav-title">על עקומות ואינטגרלים</span>
            </a>
            

            
            <a href="/new_site/2024/08/11/real_numbers_decimal_notation/" class="nav-link nav-next">
                <span class="nav-label">← פוסט חדש יותר</span>
                <span class="nav-title">אז מה זה בעצם המספרים הממשיים? (חלק א&#39;: השיטה העשרונית)</span>
            </a>
            
        </nav>
        
        
        <header>
            <h1>למה מותר לחלק באפס?</h1>
            <div class="post-meta">
                <span class="date">2024-08-09</span>
                
                <span class="categories">
                    | קטגוריות:
                    
                    <a href="/categories/מספרים.html">מספרים</a>
                    
                </span>
                
                
                <span class="tags">
                    | תגיות:
                    
                    <a href="/tags/חלוקה באפס.html">חלוקה באפס</a>
                    
                </span>
                
            </div>
        </header>
        
        <article>
            <h2>מבוא</h2>

<p>כידוע לכולם, אסור לחלק באפס.</p>
<p><img src="/new_site/img/2024/divide_by_zero.png" alt=""/></p>
<p>התמונה שלעיל, שלקוחה מהתוכנית הקלאסית "חשבון פשוט" שאפשר לראות <a href="https://www.youtube.com/watch?v=fDs7C2w5YQg">כאן</a>, מסכמת יפה את העניין - היא פשוט אומרת "חילוק באפס זו טעות, כיוון שאין לו - משמעות". זה מה שאנחנו גדלים עליו מגיל צעיר, ואפשר להוסיף לזה שלל סיפורי זוועות על אנשים אומללים שחילקו באפס וסופם היה רע ומר, ובפרט אהוב הסיפור על ספינת הקרב USS Yorktown שנתקעה למשך כמה שעות טובות אחרי שהמחשב שלה קרס בעקבות חלוקה באפס.</p>
<p>אני לא אוהב את זה.</p>
<p>אני לא אוהב את זה, בגלל שזה יוצר את הרושם שמתמטיקה היא מין תחום כזה של חוקים ברורים וחד משמעיים שאי אפשר לערער עליהם. ותגידו - כן, נו, ברור, זו בדיוק המהות של המתמטיקה! ובכן, אני לא בדיוק מסכים. במתמטיקה, כמו למשל בציור, חוקים קיימים כדי שישברו אותם, אבל סתם לשבור אותם כדי לשבור דברים זה לא מעניין לכשעצמו, כמו שסתם קשקושים אקראיים זה לא מעניין; אם השבירה הזו מגיעה ממישהו שמכיר היטב את החוקים והסיבה שהם קיימים אבל מערער עליהם כי יש לו מה להגיד עם זה - זה כבר סיפור אחר. וכשזה נוגע לחלוקה באפס, הדבר הזה קורה שוב ושוב - אנחנו מחלקים באפס בסבבה, כי <strong>בהקשרים מסוימים</strong> ותחת <strong>מגבלות מסוימות</strong> זה דווקא יכול להיות בסדר. אז אני רוצה להסביר בפוסט הזה את ה"למה לא" וגם את ה"למה כן". יש לי כבר <a href="https://gadial.net/2008/10/16/nullity_part_1/">פוסט ישן</a> על זה, מראשית ימי הבלוג, אבל אני אפילו לא אנסה לקרוא אותו, משתי סיבות: ראשית, כי חלק ניכר ממנו ומפוסט ההמשך שלו סבב סביב איזה טרחן שהמציא שיטה לחלק באפס, וזה פשוט פחות מעניין ללמוד משהו חדש אם זה משולב בהתעסקות בטרחנים; ושנית - כי אני מקווה להיות אפילו יותר חיובי בפוסט הזה מאשר בפוסט הישן ההוא.</p>
<h2>אז למה יש בכלל בעיה עם חלוקה באפס?</h2>

<p>כשהייתי ילד וניסיתי להסביר לעצמי מה הבעיה עם חלוקה באפס (כי לא כל כך הצלחתי להבין - אמרו לי שאסור, אבל לא לגמרי הבנתי למה) סיפרתי לעצמי את הסיפור הבא: לחלק 0 תפוחים ל-4 ילדים זה קל - כל ילד יקבל 0 תפוחים, וזה הגיוני. אבל אם אני מחלק 4 תפוחים ל-0 ילדים, זה בעייתי כי אז השאלה "כמה תפוחים יקבל כל ילד" היא חסרת משמעות כי אין בכלל ילדים. אני חושב שזו התחלה של טיעון טוב, אבל זה לא הטיעון עצמו - כרגע זה מרגיש לי כמו נפנוף ידיים, סוג של תעלול לשוני, אולי דרך להראות שבהקשר הספציפי של ילדים ותפוחים חילוק באפס לא עובד הכי טוב. אבל חלק מהיופי במתמטיקה הוא בסיטואציות שבהן עושים ניסים ונפלאות למרות שנראה שמה שבאים לעשות הוא בכלל בלתי אפשרי - תחשבו למשל על <a href="https://gadial.net/2010/11/08/hilberts_hotel/">המלון של הילברט</a>. אז כשאני בא לנסח טיעון נגד חלוקה באפס אני רוצה לומר משהו יותר קונקרטי. והנה משהו יותר קונקרטי: אם אני מחלק 6 תפוחים ל-3 ילדים ומקבל שכל ילד קיבל 2 תפוחים, זה אומר שאם אני מבקש מהילדים <strong>להחזיר</strong> את התפוחים, כל ילד יחזיר 2 תפוחים ואני אקבל ככה 3 פעמים 2 תפוחים, כלומר 6. אבל אם אני מחלק איכשהו 6 תפוחים ל-0 ילדים ואז מבקש להחזיר - מאיפה התפוחים יגיעו? אני אקבל 0 פעמים תפוחים מה"ילדים" שלא קיימים, ולכן בסוף הסיפור יהיו לי ביד 0 תפוחים למרות שאמורים להיות 6. אז יש כאן בבירור בעיה אמיתית של תפוחים נעלמים, ואני אנסה לחדד אותה קצת.</p>
<p>לפני ששואלים מה מפריע לנו עם לחלק באפס אפשר לשאול אם משהו מפריע לנו עם לחלק באופן כללי: נאמר, אם יגידו לנו "נא לחלק 6 ב-2" כנראה שנגיד 3 בלי הרבה ויכוחים, אבל אם יגידו לנו "נא לחלק 5 ב-2" עלולה להתעורר מהומה כלשהי כי תמיד יש את ההוא שאומר שאין דבר כזה בכלל "שברים" ורק המספרים הטבעיים קיימים, ותמיד יש את המתחכם כמוני שיגיד "אוקיי אבל מה אם אלו 5 כלבים?" כלומר, יש משהו בעייתי קצת בכל פעולת החילוק - משהו בעייתי שאין בפעולת הכפל. כשאנחנו כופלים מספרים טבעיים, התוצאה תהיה תמיד מספר טבעי. אבל כשאנחנו <strong>מחלקים</strong> מספרים טבעיים, ייתכן שנצטרך לצאת מהעולם הנוח והנחמד של הטבעיים, ותמיד כשיוצאים מאיזור הנוחות שלנו יהיו השגות לגבי זה.</p>
<p>אם אנחנו מהסוג שאומר "אה, <span class="math">\(5\)</span> חלקי <span class="math">\(2\)</span> זה <span class="math">\(2.5\)</span> שהוא מספר שלא שמעתי עליו מעולם עד עכשיו אבל יאללה, נזרום" למה בעצם שלא נזרום עם האפשרות שיש מספר ששווה ל-5 חלקי 0? ובכן, <strong>אין שום בעיה עם זה</strong>. השאלה היא רק מה יהיו <strong>התכונות</strong> של המספר הזה. זה מה שמעניין אותנו במתמטיקה - לא השאלה אם "מותר" להגדיר משהו, אלא איך אנחנו מצפים שהוא יתנהג אחרי שהגדרנו אותו והאם זה יהיה מעניין. והנה הבשורות המרות: <strong>זה לא יהיה כזה מעניין</strong>. ובשביל לראות את הסיבה לכך, בואו נעבור לדבר במשוואות. נניח ש-<span class="math">\(\frac{6}{3}=x\)</span>, מה <span class="math">\(x\)</span> הזה מקיים? אם נכפיל את שני אגפי המשוואה ב-<span class="math">\(3\)</span> נקבל שהוא מקיים <span class="math">\(6=3\cdot x\)</span>. זה מה שקראתי לו קודם "הילדים מחזירים את התפוחים שלהם". תוצאה של חילוק במשהו אמורה להיות מספר שהכפל שלו באותו משהו מחזיר אותי למספר שממנו התחלתי. ולכן, אם אני מחלק באפס וכותב <span class="math">\(\frac{6}{0}=x\)</span> הציפייה שלי היא שיתקיים <span class="math">\(6=0\cdot x\)</span>, וזה לא קורה עם מספרים רגילים, כי במספרים רגילים - לכפול משהו באפס תמיד מחזיר אפס.</p>
<p>זה השלב שבו אפשר וצריך לפקפק בטענה הזו של "לכפול משהו באפס תמיייייד מחזיר אפס". במתמטיקה שום דבר הוא לא שרירותי כזה, זו טענה שאפשר להוכיח. בואו נראה את ההוכחה: ניקח "משהו" כללי שנקרא לו <span class="math">\(a\)</span>, ואת 0. נסתכל על המכפלה שלהם ונעשה את התעלול הבא:</p>
<p><span class="math">\(0\cdot a=\left(0+0\right)\cdot a=0\cdot a+0\cdot a\)</span></p>
<p>קיבלנו <span class="math">\(0\cdot a=0\cdot a+0\cdot a\)</span> ועכשיו נחסר <span class="math">\(0\cdot a\)</span> משני האגפים, ונקבל <span class="math">\(0=0\cdot a\)</span>. זו הוכחה קצרה וקומפקטית מאוד, אבל היא כן מניחה כל מני הנחות ששווה לשים עליהן זרקור.</p>
<p>ראשית, המעבר הראשון בהוכחה הוא <span class="math">\(0\cdot a=\left(0+0\right)\cdot a\)</span>, שמניח את השוויון <span class="math">\(0=0+0\)</span>. אני חושב שאין לנו ויכוח על השוויון הזה, שבכלל לא נוגע למספר הקסום <span class="math">\(a\)</span>, אלא למהות של 0 שהופכת אותו למספר כזה בעייתי: <span class="math">\(0\)</span> הוא המספר הנייטרלי לפעולת החיבור, כלומר אם מחברים 0 למשהו, המשהו לא משתנה. גם כשהמשהו הוא אפס בעצמו.</p>
<p>המעבר השני בהוכחה <span class="math">\(\left(0+0\right)\cdot a=0\cdot a+0\cdot a\)</span> הוא מקרה פרטי של משהו שנקרא <strong>חוק הפילוג</strong> (או במתמטית, <strong>דיסטריביוטיביות</strong>). הנה הכתיב הכללי:</p>
<p><span class="math">\(\left(x+y\right)\cdot z=x\cdot z+y\cdot z\)</span></p>
<p>את חוק הפילוג אנחנו רואים כבר בבית הספר היסודי, ואפשר להוכיח שהוא מתקיים לכל המספרים הממשיים. אבל - אף אחד לא טוען ש-<span class="math">\(a\)</span> הוא מספר ממשי, אז בהחלט ייתכן שההוכחה נשברת בשלב הזה; אלא שזה אומר שהיא גוררת איתה למצולות את חוג הפילוג. עוד מעט אחזור לזה.</p>
<p>השלב האחרון בהוכחה הוא ה"לחסר <span class="math">\(0\cdot a\)</span> משני האגפים" שהוא בעצם ההנחה שמתקיים <span class="math">\(0\cdot a-0\cdot a=0\)</span>. גם כאן, זו לא הנחה מובנת מאליה: לכאורה לחסר משהו מעצמו אמור תמיד לתת אפס, אבל בהמשך אני אראה דוגמה לסיטואציה שבה זה לא המצב ואנחנו חיים עם זה טוב במתמטיקה. אלא מה, אם אני מניח ש-<span class="math">\(0\cdot a\)</span> הוא מספר ממשי, ההנחה הזו כן נכונה. כלומר, אם אני טוען ש-<span class="math">\(0\cdot a=6\)</span>, אז לחסר אותו מעצמו כן צריך לתת 0.</p>
<p>בקיצור, אם אני רוצה לטעון שיש <span class="math">\(a\)</span> כך ש-<span class="math">\(0\cdot a=6\)</span>, מה שברור לי הוא ש-<span class="math">\(a\)</span> לא יכול להיות מספר ממשי - כלומר, מהמספרים ה"רגילים" שאנחנו מתעסקים איתם ביומיום. הוא חייב להיות מספר חדש. וזה קצת מזכיר סיטואציה דומה שהתרחשה במתמטיקה לפני כמה מאות שנים: אנחנו יכולים להוכיח די בקלות שלכל מספר ממשי <span class="math">\(a\)</span> מתקיים <span class="math">\(a\cdot a\ge0\)</span>, ולכן פשוט לא קיים מספר ממשי <span class="math">\(a\)</span> כך ש-<span class="math">\(a^{2}=-1\)</span>, אבל המתמטיקאים מצאו את עצמם בסיטואציה שבה הם נאלצים להוציא שורש ל-<span class="math">\(-1\)</span> ולעבוד איתו מתמטית. אז הם "המציאו" (במרכאות, כי זו לא באמת המצאה, יש <a href="https://gadial.net/2017/12/26/ideals_of_rings/">בניות קונקרטיות מאוד</a>) מספר <span class="math">\(i=\sqrt{-1}\)</span> והכניסו אותו למתמטיקה והיום אי אפשר לזוז שני מטרים במתמטיקה בלי להיתקל ב-<span class="math">\(i\)</span> הזה ובמספרים שנבנים בעזרתו ("מספרים מרוכבים"). זו המצאה שימושית בצורה יוצאת דופן והמתמטיקה שהיא הניבה היא יפהפיה. אבל הנה לב העניין כאן: המתמטיקה עם <span class="math">\(i\)</span> היא יפהפיה כי <span class="math">\(i\)</span> <strong>משחק יפה</strong> עם המספרים הקיימים. כדי להכניס אותו לתמונה לא היינו צריכים לוותר על חוק הפילוג או על זה שמספר פחות עצמו הוא 0. במתמטית נפוצה אנחנו אומרים על זה שהמספרים הממשיים <span class="math">\(\mathbb{R}\)</span> היו <strong>שדה</strong>, שזו קבוצה שמקיימת את חוקי החשבון הרגילים (חיבור, חיסור, כפל, חילוק) עם כל התכונות הנחמדות שלהן מבית הספר (חוק הקיבוץ, חוק החילוף, חוק הפילוג) וגם המרוכבים <span class="math">\(\mathbb{C}\)</span> הם שדה.</p>
<p>זה לא אומר שלהוסיף את <span class="math">\(i\)</span> לתמונה לא עלה לנו שום דבר. בממשיים <span class="math">\(\mathbb{R}\)</span> יש <strong>יחס סדר</strong>, אפשר להשוות בין שני מספרים ולומר ש-<span class="math">\(3&lt;8\)</span> וכדומה. אם מכניסים את <span class="math">\(i\)</span> לתמונה זה הולך לאיבוד. אין ב-<span class="math">\(\mathbb{C}\)</span> יחס סדר "טבעי", כזה שמשחק יפה עם תכונות השדה. במתמטית: <span class="math">\(\mathbb{R}\)</span> הוא שדה סדור ואילו <span class="math">\(\mathbb{C}\)</span> הוא כבר לא שדה סדור. זה מחיר שאנחנו מוכנים לשלם, משתי סיבות: ראשית, כי אנחנו עדיין יכולים לעבוד עם <span class="math">\(\mathbb{R}\)</span> לבדה, אף אחד לא מכריח אותנו <strong>תמיד</strong> לעבוד עם <span class="math">\(\mathbb{C}\)</span>, אנחנו לא זורקים לפח את המתמטיקה שלא מערבת מרוכבים. שנית, כי המתמטיקה שאנחנו כן יכולים לעשות עם <span class="math">\(\mathbb{C}\)</span> היא כאמור די יפהפיה. וזה פשוט לא קורה אם אנחנו מגדירים <span class="math">\(a=\frac{6}{0}\)</span>. במקום זה רק צצות עוד ועוד בעיות.</p>
<p>בואו נראה עוד בעיה. דיברתי על חוק הקיבוץ. הוא אומר (עבור כפל) ש-<span class="math">\(\left(a\cdot b\right)\cdot c=a\cdot\left(b\cdot c\right)\)</span>. נשמע סביר? ובכן, אם <span class="math">\(a\cdot0=6\)</span> אז בואו נכפול ב-2 את שני האגפים. נקבל</p>
<p><span class="math">\(\left(a\cdot0\right)\cdot2=12\)</span></p>
<p>ומחוק הקיבוץ נקבל</p>
<p><span class="math">\(a\cdot\left(0\cdot2\right)=12\)</span></p>
<p>כלומר</p>
<p><span class="math">\(a\cdot0=12\)</span></p>
<p>אבל התחלנו מכך ש-<span class="math">\(a\cdot0=6\)</span>, אז קיבלנו <span class="math">\(6=12\)</span>, ובמילים אחרות קיבלנו <span class="math">\(6=0\)</span>. אאוץ'. אין מנוס, נצטרך לוותר על חוק הקיבוץ כש-<span class="math">\(a\)</span> מעורב, או על הקטע הזה שאם <span class="math">\(a\cdot0\)</span> שווה לשני דברים שונים אז הם שווים זה לזה, שזה עיקרון בסיסי במתמטיקה עוד מאז אוקלידס ("שוויון הוא טרנזיטיבי" במתמטית מודרנית).</p>
<p>אוקיית אז אם אנחנו מניחים ש-<span class="math">\(\frac{6}{0}=a\)</span> הלכו לנו חוק הפילוג וחוק הקיבוץ. אבל אולי אפשר להציל את עצמנו בדרך פשוטה? להגיד שמכך ש-<span class="math">\(\frac{6}{0}=a\)</span> <strong>לא נובע</strong> ש-<span class="math">\(6=0\cdot a\)</span>? אפשר לעשות את זה, ואז עולה השאלה מה השוויון <span class="math">\(\frac{6}{0}=a\)</span> בעצם נותן לנו; ומכיוון שזה אחד מאותם דברים שעושים בפועל והם אפילו שימושיים, אני אדבר על זה בהמשך.</p>
<p>הדבר האחרון שאני רוצה לדבר עליו בגזרת ה"בעיות" הוא השאלה הבאה: אם אמרנו ש-0 כפול כל דבר יוצא 0, מה בעצם הבעיה עם <span class="math">\(\frac{0}{0}\)</span>? אם אני למשל אגדיר <span class="math">\(\frac{0}{0}=0\)</span>, האם זה יוביל לסתירה? לא, כי <span class="math">\(0=0\cdot0\)</span>. ומה אם, למשל, אני אגדיר <span class="math">\(\frac{0}{0}=1\)</span>? גם במקרה הזה אין סתירה כי <span class="math">\(0=0\cdot1\)</span>. אז מה הבעיה? ובכן, זה עתה ראינו מה הבעיה - עכשיו הבעיה היא לא שאין לנו מספר מתאים עבור <span class="math">\(\frac{0}{0}\)</span> אלא שיש <strong>יותר מדי</strong> כאלו. איך אני אמור להגדיר? <span class="math">\(\frac{0}{0}=0\)</span> או <span class="math">\(\frac{0}{0}=1\)</span> או אולי משהו אחר? אני הרי לא יכול להגדיר את שניהם גם יחד, כי אז <span class="math">\(0=\frac{0}{0}=1\)</span> וקיבלנו <span class="math">\(0=1\)</span> או שוב פעם ויתור על העקרון הממש בסיסי ששוויון הוא טרנזיטיבי.</p>
<p>עכשיו, אנחנו יודעים שלכל <span class="math">\(x\ne0\)</span> מתקיים <span class="math">\(\frac{x}{x}=1\)</span>, אז באמת, למה שלא נגדיר <span class="math">\(\frac{0}{0}=1\)</span>? אה, טוב ששאלתם, כי זה לא ייגמר כאן. אני אחבר את <span class="math">\(\frac{0}{0}\)</span> עם עצמו: אם זה באמת מספר ממשי, אז לא אמורה להיות בעיה לעשות את זה. אז <span class="math">\(\frac{0}{0}+\frac{0}{0}=1+1=2\)</span> מצד אחד, אבל מצד שני </p>
<p><span class="math">\(\frac{0}{0}+\frac{0}{0}=\frac{0+0}{0}=\frac{0}{0}=1\)</span></p>
<p>וזה כשאני משתמש בכללי החיבור הרגילים של שברים - והופס, קיבלתי <span class="math">\(1=2\)</span>, סתירה במתמטיקה! אז אני יכול או לוותר על ההגדרה <span class="math">\(\frac{0}{0}=1\)</span> או לוותר על העיקרון לפיו אפשר לחבר שברים כשיש 0 במכנה, מה שהופך את <span class="math">\(\frac{0}{0}\)</span> שוב למשהו שאין לנו מושג מה אפשר לעשות איתו, בעצם. אז לכאורה כל זה דוחף אותנו לכיוון ההגדרה <span class="math">\(\frac{0}{0}=0\)</span>, אבל אל תתפתו לחשוב שזה יאפשר לנו לעשות חשבון עם הדבר הזה. כזכור, כשמחברים זוג שברים <span class="math">\(\frac{a}{b},\frac{c}{d}\)</span>, הנוסחה היא <span class="math">\(\frac{a}{b}+\cfrac{c}{d}=\frac{ad+bc}{bd}\)</span>, ולכן</p>
<p><span class="math">\(1=1+0=\frac{1}{1}+\frac{0}{0}=\frac{0+0}{0}=\frac{0}{0}\)</span></p>
<p>והופס! קיבלנו שוב את <span class="math">\(\frac{0}{0}=1\)</span> שכבר ראינו שהוא רועץ המתמטיקה - אלא אם כן שוב נוותר על משהו בסיסי. זה פשוט לא נגמר. זה כמו הצעצועים הללו שלוחצים עליהם במקום אחד ויוצאת בליטת פיכסה מהצד השני.</p>
<p>לפני שאני אעבור לדברים החיוביים, יש לי עוד דבר שלילי אחד לומר, שהוא אולי הגרוע מכולם - איך חלוקה באפס יכולה <strong>ממש</strong> לשגע אותנו. זה יקרה כשאנחנו נחלק באפס בלי לשים לב בכלל, אם איכשהו יצא שאנחנו פותרים להנאתנו משוואה ומחלקים אותה בביטוי כלשהו ושוכחים לסייג את זה שהוא לא שווה לאפס. <a href="https://gadial.net/2019/03/23/math_based_on_logical_fallacies/">יש לי פוסט</a> עם דוגמא יפה במיוחד לזהת שבה ניסו לנצל את העניין הזה כדי לטעון שכל המתמטיקה מבוססת על כשלים לוגיים. כאן אני אסתפק בדוגמה הבסיסית שבה אפשר לראות עד כמה זה בעצם מטופש. הביטו במשוואה הבאה:</p>
<p><span class="math">\(4x=3x\)</span></p>
<p>אני יכול לחלק את שני האגפים ב-<span class="math">\(x\)</span> ולקבל <span class="math">\(4=3\)</span>. הופס, סתירה במתמטיקה! הבעיה היא, כמובן, שאני <strong>לא יכול</strong> לחלק את שני האגפים ב-<span class="math">\(x\)</span>. לעשות דבר כזה אומר שלא משנה מה הערך של <span class="math">\(x\)</span>, תמיד ניתן לחלק בו. או, טכנית, תמיד ניתן לכפול את שני אגפים המשוואה <strong>בהופכי</strong> שלו. ל-<span class="math">\(0\)</span> אין הופכי - אין מספר שאפשר לכפול בו את שני אגפי המשוואה ופשוט יעלים את <span class="math">\(x\)</span> ממנה במקרה שבו <span class="math">\(x=0\)</span>. מה שכן אפשר לעשות הוא להגיד "נניח ש-<span class="math">\(x\)</span> שונה מאפס" ואז לחלק ב-<span class="math">\(x\)</span>, אבל אם מקבלים תוצאה לא הגיונית, המסקנה היא שההנחה הייתה לא נכונה. כמובן, את המשוואה <span class="math">\(4x=3x\)</span> אפשר לפתור יותר בקלות - מחסרים <span class="math">\(3x\)</span> משני האגפים ומקבלים <span class="math">\(x=0\)</span> מייד.</p>
<p>יפה, אז ראינו למה חלוקה באפס היא בעייתית. עכשיו בואו נראה הקשרים שבהם אנחנו כן עושים אותה בכל זאת, כי היא מועילה - תחת מגבלות מאוד מדויקות.</p>
<h2>לאינסוף, והמינוס שלו</h2>

<p>ההקשר המרכזי שצריך לדבר עליו הוא התחום המאוד מרכזי במתמטיקה שהבסיס שלו נעוץ בטריק של "בואו נחלק באפס, אבל בעצם לא" שאיכשהו באופן פלאי במהלך המאה ה-19 המתמטיקאים הבינו איך לפרמל עד הסוף - החשבון הדיפרנציאלי והאינטגרלי. אני לא אכנס פה לכל ההגדרות - <a href="https://gadial.net/2010/10/03/limit_of_sequence/">יש לי פוסטים</a> על זה. במקום זה, הנה הרעיון המרכזי.</p>
<p>נניח שאני רוצה לחלק את 1 ב-0 אבל אמרנו שהתוצאה לא יכולה לצאת מספר ממשי. מה כן הולך לצאת מספר ממשי? אם אני אחלק את 1 לא באפס אבל במשהו די קטן. למשל, <span class="math">\(\frac{1}{10000}\)</span>. זה מספר די קטן, לא? אם אני מחלק את 1 בו, אני מקבל <span class="math">\(10000\)</span>, שהוא די גדול. אבל "קטן" ו"גדול" זה מושג יחסי. 10000 הוא גדול אם אנחנו רוצים לאכול 10000 תפוחים, אבל לא אם אנחנו מסתכלים על מספר הכוכבים ביקום. אפשר לקחת מספרים עוד יותר קטנים ולחלק את 1 בהם. למשל <span class="math">\(\frac{1}{10^{100}}\)</span>, ותוצאת החלוקה תהיה <span class="math">\(10^{100}\)</span> - המספר שמכונה "גוגול". הבנו את הרעיון: לכל מספר טבעי <span class="math">\(n\)</span>, אני יכול לחלק את 1 ב-<span class="math">\(\frac{1}{n}\)</span> והתוצאה תהיה <span class="math">\(n\)</span> עצמו. אז המתמטיקאים אומרים - בואו לא נסתכל על חלוקה במספר קונקרטי, אלא ניקח <strong>סדרה</strong> של מספרים: המספרים <span class="math">\(1,\frac{1}{2},\frac{1}{3},\ldots\)</span> וכן הלאה. הסדרה ש<strong>האיבר הכללי</strong> שלה הוא <span class="math">\(\frac{1}{n}\)</span>. </p>
<p>ככל ש-<span class="math">\(n\)</span> <strong>גדול</strong> יותר, כך המספרים בסדרה הזו <strong>קטנים</strong> יותר, והם מתקרבים עוד ועוד לאפס באופן בלתי מוגבל: על הדבר הזה אומרים שהסדרה <span class="math">\(\frac{1}{n}\)</span> <strong>שואפת לאפס</strong> כאשר <span class="math">\(n\)</span> שואף לאינסוף. אפילו כותבים <span class="math">\(\lim_{n\to\infty}\frac{1}{n}=0\)</span>, למי שממש רוצים להיות פורמליים. מעשית זה אומר שאם ניקח מספר חיובי כלשהו, לא משנה כמה קטן הוא יהיה, נוכל למצוא מקום בסדרה שבו האיברים של הסדרה כבר יותר קטנים. פורמלית: לכל <span class="math">\(\varepsilon&gt;0\)</span> יש <span class="math">\(n\)</span> כך ש-<span class="math">\(\frac{1}{n}&lt;\varepsilon\)</span> (ההגדרה האמיתית של גבולות יותר מסובכת, אם כי לא בהרבה, כי היא מיועדת להתמודד גם עם מקרים מסובכים יותר - כאמור, לא אכנס לזה כאן).</p>
<p>בואו נכניס עוד סימון: את הסדרה של המספרים שתיארתי אסמן על ידי <span class="math">\(a_{n}=\frac{1}{n}\)</span>. כלומר, <span class="math">\(a_{n}\)</span> הוא האיבר ה-<span class="math">\(n\)</span>-י בסדרה. עכשיו, בואו נגדיר סדרה חדשה שהאיבר הכללי שלה הוא <span class="math">\(\frac{1}{a_{n}}\)</span> ונשאל את עצמנו לאן הסדרה הזו שואפת כש-<span class="math">\(n\)</span> שואף לאינסוף. מכיוון שכפי שכבר ראינו, <span class="math">\(\frac{1}{a_{n}}=n\)</span>, זה אומר שככל ש-<span class="math">\(n\)</span> נעשה יותר גדול, כך גם <span class="math">\(\frac{1}{a_{n}}\)</span> נעשה יותר גדול. קצת יותר פורמלית, לכל <span class="math">\(M\)</span> ממשי, <span class="math">\(\frac{1}{a_{n}}&gt;M\)</span> החל מאיזה שהוא מקום <span class="math">\(n\)</span> בסדרה. על כזו סיטואציה אנחנו אומרים שהסדרה <strong>שואפת לאינסוף</strong> ומסמנים את זה <span class="math">\(\lim_{n\to\infty}\frac{1}{a_{n}}=\infty\)</span>.</p>
<p>מה שקריטי להבהיר כאן הוא שכרגע <span class="math">\(\infty\)</span> הוא בסך הכל <strong>סימון</strong>. הוא לא מתאר מספר כלשהו. הוא לא מתאר איבר כלשהו. הוא בסך הכל מתאר את ההתנהגות "לכל <span class="math">\(M\)</span> ממשי, <span class="math">\(\frac{1}{a_{n}}\)</span> גדול מ-<span class="math">\(M\)</span> החל ממקום <span class="math">\(n\)</span> כלשהו". הניסוח המאוד פתלתל הזה הוא בדיוק מה שהמתמטיקאים של המאה ה-19 חתרו אליו; המטרה הייתה בדיוק להעיף את האינסוף המוזר הזה מהחדו"א היפה שלהם, כי כשהאינסוף הזה השתתף בדברים בתור איבר מן השורה הוא באמת עשה צרות.</p>
<p>מה שהצגתי כאן היה דוגמא, אבל הוא נכון באופן כללי. אני רוצה לחדד את זה טיפה על ידי הצגת משפט אפילו עוד יותר כללי. אם <span class="math">\(a_{n},b_{n}&gt;0\)</span> הן שתי סדרות שונות של מספרים חיוביים ואנחנו בונים את הסדרה <span class="math">\(\frac{a_{n}}{b_{n}}\)</span> ורוצים לדעת מהו <span class="math">\(\lim_{n\to\infty}\frac{a_{n}}{b_{n}}\)</span>, אז הנה שתי סיטואציות חשובות:</p>
<ol> <li>אם <span class="math">\(\lim_{n\to\infty}a_{n}=A\)</span> וגם <span class="math">\(\lim_{n\to\infty}b_{n}=B\)</span> כך ש-<span class="math">\(A,B\)</span> מספרים ממשיים ששניהם שונים מאפס, אז <span class="math">\(\lim_{n\to\infty}\frac{a_{n}}{b_{n}}=\frac{A}{B}\)</span></li>


<li>אם <span class="math">\(\lim_{n\to\infty}a_{n}=A\)</span> וגם <span class="math">\(\lim_{n\to\infty}b_{n}=0\)</span> כך ש-<span class="math">\(A&gt;0\)</span> מספר ממשי חיובי, <span class="math">\(\lim_{n\to\infty}\frac{a_{n}}{b_{n}}=\infty\)</span></li>

</ol>

<p>תוצאה מס' 1 היא כלל שימושי ביותר בחשבונות שמערבים גבולות - הוא מראה שבדרך כלל, אפשר "להחליף את הסדר" בין פעולת החילוק והפעולה של לקיחת גבול של סדרה. אפשר קודם לחלק את הסדרות ואז לקחת את הגבול שלהן, או קודם לקחת את הגבול ואז לחלק את הגבולות, והתוצאה תהיה זהה. זה חשוב לעניין שלנו כי אם אנחנו באים לעשות משהו שמזכיר הגדרה של חילוק באפס, אז בהקשר של החדו"א אנחנו מסוגלים לומר "אוקיי, אנחנו <strong>לא</strong> יודעים לחלק באפס, אבל כן מעניין אותנו איך מתנהגת הפעולה שבנסיבות שבהן לא מערבים חלוקה באפס היא שקולה לחלוקה רגילה אם אנחנו שוברים את הנסיבות הללו וכן מחלקים באפס." הנה אנלוגיה לא קשורה בעליל. יש לי בבית סכין שף וסכין משוננת קטנה ופושטית. למרבה הבושה אני רגיל לחתוך ירקות עם הסכין הפושטית, ובדרך כלל כשאני משתמש בסכין השף במקומה אני מגיע לאותה תוצאה בדיוק. אבל אם יגיע אלי פתאום נאמר אבטיח, אני לא בטוח שאצליח לחתוך אותו בכלל עם הסכין הפושטית, אז מעניין אותי לראות מה סכין השף תשיג - זה יהיה עולם חדש ושונה שעם הסכין הפושטית אני לא נחשף אליו - אבל בעצם, אני חושב לעצמי, זה בערך אותו דבר שהייתי מקבל עם הסכין הפושטית אלמלא המגבלות הטכניות הטיפשיות שלה.</p>
<p>אז תוצאה מס' 2 היא מה שקורה כשאני חותך את האבטיח עם סכין שף. כשאני מחלק סדרה ששואפת למשהו חיובי בסדרה של מספרים חיוביים ששואפת לאפס, אני מקבל שאיפה לאינסוף. זה מוביל לתפיסה הדי פופולרית שלחלק משהו באפס מחזיר אינסוף, וזו תפיסה לא רעה: אם אני אראה מישהו כותב <span class="math">\(\frac{1}{0}=\infty\)</span> אני לא אתפלץ. אבל צריך להבין שזו גם תפיסה <strong>שגויה</strong> כי היא פשטנית מדי. מ-2 שכתבתי למעלה אי אפשר עדיין להסיק "לחלק משהו באפס נותן אינסוף". פשוט כי יש הרבה סיטואציות ש<strong>לא</strong> נכללות ב-1-2 האלו שלמעלה.</p>
<p>שימו לב שהנחתי קודם (כמעט באופן מובלע, שלא תשימו לב) ש-<span class="math">\(a_{n},b_{n}&gt;0\)</span>, כלומר שתי הסדרות הללו הן של מספרים חיוביים. אבל מה קורה אם למשל ה-<span class="math">\(a_{n}\)</span> יכולים להיות שליליים? בכזו סיטואציה <span class="math">\(A\)</span> יכול להיות שלילי. למשל, בואו נסתכל על הסדרה <span class="math">\(a_{n}=-1\)</span> - סדרה קבועה שמחזירה תמיד 1. ניקח את הסדרה <span class="math">\(b_{n}=\frac{1}{n}\)</span> שראינו קודם, אז במקרה הזה <span class="math">\(\frac{a_{n}}{b_{n}}=-n\)</span> והדבר הזה לא הולך <strong>וגדל</strong> ככל ש-<span class="math">\(n\)</span> גדל, אלא ההפך - הולך וקטן. אבל לא קטן במובן של "מתקרב לאפס" אלא במובן של "נהיה מספר שלילי עם ערך מוחלט ענקי". פורמלית, לכל <span class="math">\(M\)</span> (כולל <span class="math">\(M\)</span> שלילי), החל ממקום בסדרה מתקיים <span class="math">\(\frac{a_{n}}{b_{n}}&lt;M\)</span>. על כזה דבר אומרים שיש לנו שאיפה <strong>למינוס אינסוף</strong>, <span class="math">\(\lim_{n\to\infty}\frac{a_{n}}{b_{n}}=-\infty\)</span>. זה מה שקורה אם <span class="math">\(b_{n}&gt;0\)</span> היא עדיין סדרה חיובית ו-<span class="math">\(a_{n}\)</span> היא סדרה כלשהי כך ש-<span class="math">\(\lim_{n\to\infty}a_{n}=A\)</span> ו-<span class="math">\(A&lt;0\)</span>.</p>
<p>הצרות רק מתחילות. מה קורה אם <span class="math">\(a_{n}\)</span> היא כן סדרה חיובית, נאמר אפילו <span class="math">\(a_{n}=1\)</span>, אבל דווקא אברי <span class="math">\(b_{n}\)</span> הם כולם שליליים, למשל <span class="math">\(b_{n}=-\frac{1}{n}\)</span>? גם במקרה כזה הגבול יצא <span class="math">\(-\infty\)</span>. אבל אם גם אברי <span class="math">\(b_{n}\)</span> שליליים כולם <strong>וגם</strong> <span class="math">\(\lim_{n\to\infty}a_{n}=A\)</span> כך ש-<span class="math">\(A&lt;0\)</span> אז הגבול יהיה דווקא <span class="math">\(\infty\)</span>. כלומר, אי אפשר סתם להגיד על כל משהו חלקי אפס שהוא אינסוף - זה תלוי גם בשאלה האם ה"משהו" הוא חיובי או שלילי, אבל עוד יותר מכך - הוא תלוי בשאלה האם ה"אפס" שבמכנה הוא חיובי או שלילי, כלומר האם הסדרה ששואפת לאפס היא חיובית או שלילית. כשאנחנו רואים רק ביטוי כמו <span class="math">\(\frac{1}{0}\)</span> אין בו, מן הסתם, שום מידע על סדרה בדיונית כלשהי ששואפת לאפס במכנה שלו. יש רק 0. לכן הביטוי <span class="math">\(\frac{1}{0}\)</span> הוא לא מוגדר היטב גם אם מאמצים את הגישה של החדו"א.</p>
<p>שימו לב שבכל מה שתיארתי עד כה היה מקרה אחד שהתרחקתי ממנו כמו מאש - המקרה <span class="math">\(\frac{0}{0}\)</span>. אצלי הגבול <span class="math">\(A\)</span> של המונה תמיד היה שונה מאפס, ובכוונה. כי אם <span class="math">\(\lim_{n\to\infty}a_{n}=A=0\)</span> הסיטואציה משתגעת סופית ופשוט אי אפשר לדעת מה יקרה. הנה ניסוח פורמלי:</p>
<ul> <li>אם <span class="math">\(\lim_{n\to\infty}a_{n}=\lim_{n\to\infty}b_{n}=0\)</span> אז <span class="math">\(\lim_{n\to\infty}\frac{a_{n}}{b_{n}}\)</span> יכול להיות בלתי מוגדר, או <span class="math">\(\infty\)</span>, או <span class="math">\(-\infty\)</span>, או <span class="math">\(r\)</span> לכל מספר ממשי <span class="math">\(r\in\mathbb{R}\)</span>.</li>

</ul>

<p>זה אפילו ממש קל להראות דוגמאות לכל הדברים הללו:</p>
<ul> <li>אם <span class="math">\(a_{n}=\frac{r}{n}\)</span> וגם <span class="math">\(b_{n}=\frac{1}{n}\)</span> אז <span class="math">\(\frac{a_{n}}{b_{n}}=r\)</span> וזו סדרה ששואפת ל-<span class="math">\(r\)</span>.</li>


<li>אם <span class="math">\(a_{n}=\frac{1}{n}\)</span> וגם <span class="math">\(b_{n}=\frac{1}{n^{2}}\)</span> אז <span class="math">\(\frac{a_{n}}{b_{n}}=n\)</span> וזו סדרה ששואפת ל-<span class="math">\(\infty\)</span>.</li>


<li>אם <span class="math">\(a_{n}=-\frac{1}{n}\)</span> וגם <span class="math">\(b_{n}=\frac{1}{n^{2}}\)</span> אז <span class="math">\(\frac{a_{n}}{b_{n}}=-n\)</span> וזו סדרה ששואפת ל-<span class="math">\(-\infty\)</span>.</li>


<li>אם <span class="math">\(a_{n}=\frac{\left(-1\right)^{n}}{n}\)</span> וגם <span class="math">\(b_{n}=\frac{1}{n}\)</span> אז <span class="math">\(\frac{a_{n}}{b_{n}}=\left(-1\right)^{n}\)</span> וזו סדרה שאין לה גבול (הסדרה <span class="math">\(1,-1,1,-1,\ldots\)</span>)</li>

</ul>

<p>זה יפה, כי זו בעצם חזרה על מה שראינו בתחילת הדיון: משהו כמו <span class="math">\(\frac{1}{0}\)</span> מציב לנו בעיה כי אין לנו מספר מתאים לתאר אותו; אבל משהו כמו <span class="math">\(\frac{0}{0}\)</span> מציב לנו בעיה כי יש לנו <strong>יותר מדי</strong> מספרים שלכאורה יכולים לתאר אותו.</p>
<h2>מה שיש למחשבים לומר בעניין</h2>

<p>הזכרתי קודם את ה-USS Yorktown שנתקעה אחרי שהמחשב שלה חילק באפס וקרס. האם זה באמת מה שמחשבים אמורים לעשות כשמחלקים באפס? לקרוס? יש לזה שתי תשובות: אחת היא "כן" והשניה היא "לא". זה פחות תלוי בשאלה מה היחס שלכם לחלוקה באפס ויותר מה היחס שלכם לתכנות ולמערכות תוכנה.</p>
<p>בגדול, כשתוכנית מחשב כלשהי נתקלת בבעיה, יש שלושה דברים שהיא יכולה לעשות. היא יכולה <strong>להתעלם</strong> מהבעיה ולהמשיך הלאה כאילו כלום לא קרה; היא יכולה <strong>להזהיר</strong> מהבעיה ולהמשיך הלאה כאילו כלום לא קרה; והיא יכולה <strong>לקרוס. </strong>השם הטכני לקריסה כזו הוא "חריגה", Exception. כשתוכנית מחשב זורקת חריגה, היא בעצם מפסיקה את הריצה הנוכחית שלה ובתקווה גם נותנת הסבר למה שהתרחש.</p>
<p>המוסכמה ברוב שפות התכנות היא שאם מבצעים פעולה של חלוקה באפס, זה גורר מייד חריגה שמקריסה את התוכנית. זה גם מה שקרה אצל ה-USS Yorktown. אפשר לומר, ובצדק, שמחשב של ספינת מלחמה הוא מערכת <strong>קריטית</strong>, ומערכת קריטית לא אמורה לקרוס אפילו אם קורים בה דברים חריגים. אבל זה תלוי, כמובן, בשאלה מה בדיוק היה הקוד שבו התרחשה החלוקה באפס. כי מה היה קורה אם היינו מתעלמים מהבעיה? אם התוכנית מחלקת שני ערכים ושמה את התוצאה במשתנה, ואחר כך ממשיכה לעשות דברים על פי הערך של המשתנה, אז אם חילקנו באפס פשוט אין לנו שום ערך <strong>הגיוני</strong> שאמור להיכנס למשתנה. אז אם נתעלם מהבעיה והתוכנית פשוט תמשיך לרוץ, היא תרוץ עם ערך מספרי שהוא ג'יבריש. זה לא כזה נורא אם כל מה שעושים עם המספר הזה, למשל, הוא לתזמן צפירה שגרתית בצהריים; זו זוועת עולם אם מה שעושים עם המספר הזה הוא לכוון תותח בשביל ירי אימונים, ואם ישתמשו בתוצאה הג'יברישית של החלוקה זה עלול לגרום לתותח להתפוצץ ולהטביע את הספינה - אסון חמור בהרבה מאשר התקעות של כמה שעות בלי מחשב. ואיך הקוד יודע אם החלוקה באפס מתרחשת בנקודה שבה צריך לקרוס או בנקודה שבה סבבה להמשיך כרגיל?<strong> הקוד לא יכול לדעת</strong>.</p>
<p>מה שיש בפועל בשפות תכנות מודרניות הוא מנגנון שמאפשר <strong>לתפוס</strong> חריגות. אם אנחנו מבצעים פעולת חלוקה ורוצים להתאושש מהסיטואציה שבה חילקנו באפס, אנחנו מצהירים במפורש "כאן עלולה להיות חלוקה באפס, ובמקרה שבו יש חלוקה באפס אל תקרוס אלא תעשה כך-וכך" (המנגנון הטכני קצת יותר מתוחכם אבל נעזוב את זה). כלומר, אנחנו עוברים משיקול הדעת של הקוד עצמו לשיקול הדעת של המתכנתת. אני מנחש שהבעיה במקרה של USS Yorktown לא הייתה קריטית והיה אפשר להתאושש ממנה בקלות יחסית, כך שהבעיה היא הנדסת התוכנה הגרועה של המערכות של הספינה - לא עצם החלוקה באפס. באופן כללי, חלוקה באפס היא בעיה זניחה יחסית במערכות תוכנה; רוב הזמן הן קורסות מסיבות אחרות.</p>
<p>אבל לפעמים אנחנו באמת לא רוצים לקרוס כשמחלקים באפס, וגם לא לתפוס את החריגה - אנחנו רוצים פשוט לאפשר חלוקה באפס ולהתמודד עם התוצאות. זה קורה, למשל, בספרייה כמו Numpy של פייתון שמיועדת לחישובים נומריים. בספרייה כמו זו אנחנו עשויים למצוא את עצמנו מבצעים חישובים עם כמות עצומה של נתונים בבת אחת, למשל (שוב, תיאור קצת פשטני) לקחת שתי סדרות <span class="math">\(a_{n},b_{n}\)</span> שמיוצגות כל אחת על ידי רשימה בגודל 100,000 איברים, ולחשב את הרשימה שאבריה הם <span class="math">\(\frac{a_{n}}{b_{n}}\)</span>. בכזו סיטואציה ממש לא היינו רוצים לקרוס באמצע החישוב, אפילו לא אם אנחנו תופסים את החריגה; אנחנו רוצים שכל החישוב יסתיים, ואם היו לנו מקרי חלוקה באפס באמצע, שיהיה, פשוט נחזיר תוצאה מתאימה. כאן "תוצאה מתאימה" מתקבלת מכך ש-Numpy מרחיב את טווח הערכים שיכולים להתקבל - לא רק מספרים ממשיים אלא גם <span class="math">\(\infty\)</span> (שנכתב בתור inf), גם <span class="math">\(-\infty\)</span> (שנכתב בתור -inf) ועוד ערך אחד, שבא לומר "אוקיי יש כאן בעיה" שנקרא NaN, קיצור של Not a Number.</p>
<p>בואו נראה איך זה קורה בפועל ברמת הקוד. הנה קוד פייתון פשוט מאוד שאפשר להריץ בפני עצמו ומחלק באפס: </p>
<div class="code-block">

<div class="highlight"><pre><span></span><code><span class="mi">1</span><span class="o">/</span><span class="mi">0</span>
</code></pre></div>


</div>

<p>התוצאה של הרצת הקוד הזה נותנת </p>
<div class="code-block">

<div class="highlight"><pre><span></span><code><span class="ne">ZeroDivisionError</span><span class="p">:</span> <span class="n">division</span> <span class="n">by</span> <span class="n">zero</span> 
</code></pre></div>


</div>

<p>כלומר, כאן פייתון זרקה חריגה עם השם מאוד ספציפי ZeroDivisionError וההודעה "division by zero" שמסבירה מה קרה. זו הגישה של השפה עצמה לחלוקה באפס. אבל Numpy היא לא חלק מהשפה - היא <strong>ספרייה</strong>, כלומר תוכנה גדולה שנבנתה בשפה הזו (ובסיוע שפות נוספות) ועם יותר שליטה על "מה שקורה בפנים". אני הולך להדגים מה Numpy עושה על ידי זה שאייצר שתי רשימות באורך 3: אחת של <span class="math">\(1,-1,0\)</span> והשניה של <span class="math">\(0,0,0\)</span>, ואחלק אותן איבר-איבר, כמו בדוגמאות ה-<span class="math">\(\frac{a_{n}}{b_{n}}\)</span> שלי. זה הקוד: </p>
<div class="code-block">

<div class="highlight"><pre><span></span><code><span class="kn">import</span><span class="w"> </span><span class="nn">numpy</span><span class="w"> </span><span class="k">as</span><span class="w"> </span><span class="nn">np</span>
<span class="n">a</span> <span class="o">=</span> <span class="n">np</span><span class="o">.</span><span class="n">array</span><span class="p">([</span><span class="mi">1</span><span class="p">,</span><span class="o">-</span><span class="mi">1</span><span class="p">,</span><span class="mi">0</span><span class="p">])</span>
<span class="n">b</span> <span class="o">=</span> <span class="n">np</span><span class="o">.</span><span class="n">array</span><span class="p">([</span><span class="mi">0</span><span class="p">,</span><span class="mi">0</span><span class="p">,</span><span class="mi">0</span><span class="p">])</span> 
<span class="n">a</span><span class="o">/</span><span class="n">b</span>
</code></pre></div>


</div>

<p>התוצאה של הקוד הזה תיראה כך: </p>
<div class="code-block">

<div class="highlight"><pre><span></span><code><span class="n">array</span><span class="p">([</span> <span class="n">inf</span><span class="p">,</span> <span class="o">-</span><span class="n">inf</span><span class="p">,</span>  <span class="n">nan</span><span class="p">])</span>
</code></pre></div>


</div>

<p>כלומר, כמו שאמרתי קודם - החלוקה <span class="math">\(\frac{1}{0}\)</span> נתנה <span class="math">\(\infty\)</span>, החלוקה <span class="math">\(\frac{-1}{0}\)</span> נתנה <span class="math">\(-\infty\)</span> והחלוקה <span class="math">\(\frac{0}{0}\)</span> נתנה NaN. כל הערכים הללו הם לא המצאה של Numpy; הם מוגדרים בסטנדרט שנקרא IEEE 754 שעוסק בייצוג של מספרים ממשיים בשפות תכנות באמצעות שיטת הייצוג שנקראת "נקודה צפה".</p>
<p>מה אפשר לעשות עם הערכים הללו? ראשית, אפשר כמובן לבדוק אם משתנה שווה אליהם או לא - זו דרך שלנו לבדוק אם חישוב כלשהו נכשל או לא. אבל מעבר לכך, בגלל שאנחנו לא רוצים לקרוס (מהסיבה שתיארתי קודם) אנחנו גם מאפשרים לבצע חשבון איתם, תוך השלמה עם המחיר שתיארתי בתחילת הפוסט של שבירת כללי החשבון הרגילים. למשל, אם מבצעים פעולת חשבון כלשהי שמערבת את NaN (חיבור, חיסור, כפל, חילוק, העלאה בחזקה, הוצאת שורש, סינוס, כל דבר) התוצאה תהיה פשוט NaN. הוא "בולע" הכל. זו הדרך של פייתון לסמן למשתמש "החישוב כלל מידע שהוא ג'יבריש אז עכשיו כל תוצאת החישוב היא ג'יבריש". אפילו אם אנחנו מחברים ומחסרים את המשתנה שמכיל את ה-NaN ולכן לכאורה הוא בכלל לא היה מעורב בחישוב - עדיין החישוב יחזיר NaN, כי המטרה פה היא ללכת על בטוח.</p>
<p>לגבי <span class="math">\(\infty\)</span> כבר מתגלה גמישות רבה יותר, ותוצאות של פעולות חשבון מוגדרות בצורה שנראית לנו הגיונית:</p>
<ul> <li>אם <span class="math">\(a\)</span> הוא מספר ממשי כלשהו אז <span class="math">\(\infty+a=\infty\)</span> וגם <span class="math">\(\infty-a=\infty\)</span></li>


<li>אם <span class="math">\(a&gt;0\)</span> הוא מספר ממשי חיובי כלשהו, אז <span class="math">\(a\cdot\infty=\infty\)</span>.</li>


<li>אם <span class="math">\(a&lt;0\)</span> הוא מספר ממשי שלילי כלשהו, אז <span class="math">\(a\cdot\infty=-\infty\)</span>.</li>


<li><span class="math">\(\infty+\infty=\infty\cdot\infty=\infty\)</span></li>

</ul>

<p>כל הדברים הללו הגיוניים כי הם תואמים את חוקי הגבולות שראינו קודם. לעומת זאת, <span class="math">\(0\cdot\infty\)</span> או <span class="math">\(\infty-\infty\)</span> הם NaN, בדיוק בגלל אותה בעיה לפיה יכולות להיות "יותר מדי תוצאות". כלומר, כאן אנחנו מוותרים על הדרישה שהיא לכאורה הכי בסיסית, לפיה אם <span class="math">\(\frac{a}{b}=c\)</span> אז <span class="math">\(a=bc\)</span>; זה פשוט לא קורה עבור <span class="math">\(\frac{1}{0}=\infty\)</span> כי <span class="math">\(0\cdot\infty\)</span> הוא לא מוגדר. בהרבה סיטואציות זה גם לא מפריע לנו, כי מה שמעניין אותנו במספרים הללו הוא לא הזווית האלגברית אלא הזווית החדו"אית, אבל זה באמת תלוי סיטואציה. יש מקרים שבהם עדיף להתייחס ל-<span class="math">\(\infty\)</span> הזה בתור עוד סוג של NaN וחסל. מה שברור הוא שמרגע שהשתרבב לנו <span class="math">\(\infty\)</span> לחישוב, זהו - התוצאה של החישוב כבר לא תחזור להיות מספרים ממשיים.</p>
<h2>ולסיום קצת חשיבה מרחבית</h2>

<p>עד עכשיו אמרתי שמספר שהוא התוצאה של חילוק באפס הוא בעייתי מאוד כשאנחנו באים לעשות אלגברה, כלומר מנסים לחקור מבנה שמורכב מאיברים שמצייתים לחוקי חשבון פשוטים יחסית. ואמרתי שהוא יחסית מועיל כשאנחנו באים לדבר על גבולות, אבל בעיקר בתור איזו שהיא דרך מקוצרת לדבר על מושג מורכב יותר. ואמרתי שהוא משהו מועיל למדי גם במחשבים, בסיטואציות שבהן אנחנו לא רוצים לשבור את הכלים על כל חלוקה באפס. אני רוצה לסיים את הפוסט עם הגישה הכי אופטימית שלי - מקום שבו <span class="math">\(\frac{1}{0}=\infty\)</span> הוא שוויון מתבקש, ברור ולא חריג בכלל בנוף, אלא משהו שמשחק מאוד יפה עם כל מה שמסביב. המקום הזה נקרא <strong>הספירה של רימן</strong> והוא מושג בסיסי יחסית עבור מי שמכירים <strong>אנליזה מרוכבת</strong>, מה שאני בוודאי לא הולך להניח על הקוראים של הפוסט, אז היכונו להסברים עם הרבה נפנופי ידיים ואפשר לקרוא את הפירוט הטכני בפוסט שלי <a href="https://gadial.net/2013/09/14/mobius_transformation_and_riemann_sphere/">כאן</a>.</p>
<p>לפני שנתחיל לדבר על מספרים מרוכבים, שהם כידוע די מושמצים בעצמם בלי שום סיבה מוצדקת, בואו נדבר על מספרים ממשיים. כשאומרים "מספר ממשי" חושבים בדרך כלל על מה שנקרא <strong>ציר המספרים</strong> שהוא מין קו כזה עם 0 במרכז, המספרים החיוביים בצד ימין והשליליים בצד שמאל ואנחנו קוראים בשם "מספר ממשי" לכל מה שנמצא עליו (השאלה מה בעצם נמצא עליו היא לא פשוטה כמו שזה נשמע, אבל זה סיפור לפעם אחרת). אנחנו בדרך כלל חושבים על הקו הזה כאילו הוא ממשיך עד אינסוף לשני הכיוונים, ובמתמטית אוהבים לתאר אותו בתור הקבוצה <span class="math">\(\left(-\infty,\infty\right)\)</span> - אוסף כל המספרים <span class="math">\(x\)</span> שמקיימים <span class="math">\(-\infty&lt;x&lt;\infty\)</span>.</p>
<p>עכשיו אני רוצה שנדמיין משהו כי אין לי תקציב לסרטוני וידאו. נדמיין את ציר המספרים. אנחנו לא רואים את כולו, רק את המספרים מ-<span class="math">\(-10\)</span> עד <span class="math">\(10\)</span>. ואז אנחנו מתחילים לעשות זום אאוט. ואנחנו רואים את כל המספרים מ-<span class="math">\(-100\)</span> עד <span class="math">\(100\)</span>, ואז <span class="math">\(-1000\)</span> עד <span class="math">\(1000\)</span> ועוד ועוד ועוד - ואז פתאום זה נגמר. סיימנו. אנחנו רואים את הקצוות של ציר המספרים. הקצה השמאלי הוא <span class="math">\(-\infty\)</span> והימני הוא <span class="math">\(\infty\)</span>. זה כמובן לא תרחיש מציאותי כל כך כי ציר המספרים אמור להתמשך עד אינסוף לכל כיוון, אבל בואו נניח שאיכשהו עשינו זום אאוט לכל האינסוף הזה.</p>
<p>עכשיו אפשר לחשוב על <span class="math">\(\infty\)</span> ועל <span class="math">\(-\infty\)</span> בתור נקודות קונקרטיות, כאלו שנמצאות בקצה ציר המספרים. הן הפכו לאובייקט <strong>גאומטרי</strong>. אבל מה, יש כאן בעיה קטנה - כשאני אומר "גאומטריה" אני חושב על סיטואציה שבה אני יכול למדוד מרחקים בין דברים (זה ליטרלי מה ש"גאומטריה" אומר - מדידת הקרקע) אבל אי אפשר למדוד מרחק מנקודה כלשהי עד אינסוף, הרי המרחק הזה הוא אינסוף. אם אני מצייר את הסיטואציה כאילו האינסוף הוא קצה של קטע שנמצא במרחק סופי מהנקודות שבו, איבדתי את הגאומטריה. נשארו לי רק התכונות הגאומטריות של המרחב שהן "גמישות" - לא תלויות במרחקים הקונקרטיים אלא הן משהו שנשאר גם כשאני "מכווץ" או "מותח" את המרחב. התחום שמתעסק בתכונות כאלו נקרא <strong>טופולוגיה</strong>.</p>
<p>מבחינה טופולוגית, ציר המספרים המורחב הזה, שמסומן <span class="math">\(\left[-\infty,\infty\right]\)</span> (הסוגריים המרובעים אומרים שנקודות הקצה של הקטע שייכות אליו, להבדיל מ-<span class="math">\(\left(-\infty,\infty\right)\)</span>) לא שונה מהותית מאשר הקטע <span class="math">\(\left[-1,1\right]\)</span>, למשל. דבר אחד שכן צריך לעשות, וקצת גולש לפירוט טכני שאתם יכולים לדלג עליו, הוא להבהיר מי <strong>הקבוצות הפתוחות</strong> בציר המספרים המורחב הזה, כי בטופולוגיה מושג הבסיס שעליו אפשר לבנות מגדלים שלמים הוא מושג הקבוצה הפתוחה. בציר המספרים הרגיל <span class="math">\(\left(-\infty,\infty\right)\)</span>, "קבוצה פתוחה" היא כל קטע פתוח מהצורה <span class="math">\(\left(a,b\right)\)</span> או איחוד כלשהו של קטעים כאלו (על זה אומרים שהקטעים <span class="math">\(\left(a,b\right)\)</span> הם <strong>בסיס</strong> לטופולוגיה של ציר המספרים). בישר המורחב אנחנו מוסיפים את כל הקטעים מהצורה <span class="math">\([-\infty,a)\)</span> ו-<span class="math">\((b,\infty]\)</span> (פורמלית זו דוגמא למשהו שנקרא <strong>טופולוגיית סדר</strong>; זה לא חשוב מה זה בדיוק אומר אבל הנקודה היא שזה מושג סטנדרטי, לא משהו שהומצא אד-הוק לצורך הדוגמא הזו).</p>
<p>דבר אחד שאפשר לעשות עם קבוצות פתוחות הוא להגדיר גבולות בצורה שלא נזקקת לדיבור על אי שוויונים ומרחקים. את ההגדרה ה"קלאסית" של גבול לא נתתי כאן, אבל הנה הגדרה טופולוגית: <span class="math">\(\lim_{n\to\infty}a_{n}=A\)</span> אם לכל קבוצה פתוחה שמכילה את <span class="math">\(A\)</span>, קיים מקום בסדרה שהחל ממנו כל ה-<span class="math">\(a_{n}\)</span>-ים שייכים לקבוצה הפתוחה. מה שנחמד בהגדרה הזו היא שעם ההגדרה ה"מורחבת" של הטופולוגיה שהצגתי, המושג של שאיפה לאינסוף או למינוס אינסוף הוא בסך הכל גבול "רגיל", על פי אותה הגדרה, ולא כמו שקורה בחדו"א שם מתייחסים למקרים הללו בתור מקרים מיוחדים שזוכים לניסוח מיוחד.</p>
<p>עכשיו בואו נעבור לדבר על מספרים מרוכבים. המספרים המרוכבים לא ניתנים להצגה בתור קו - צריך לחשוב עליהם בתור <strong>מישור</strong> דו ממדי. מישור כזה נמשך עד לאינסוף לכל הכיוונים, אז על פניו נראה שאי אפשר לעשות בו את אותו תרגיל ולהוסיף נקודות אינסוף כי נצטרך להוסיף יותר מדי. אבל למעשה, אפשר לעשות תעלול פשוט מאוד - להוסיף רק נקודה <strong>אחת</strong> של אינסוף. אפשר לדמיין את זה ככה: במקום לחשוב על המישור המרוכב כאינסופי, לעשות זום אאוט גם כאן ולחשוב עליו בתור מטפחת בד. תעטפו כדור בתוך המטפחת, מה יקרה? כל הקצוות של המטפחת יתרכזו בנקודה אחת: קחו את הנקודה הזו, קחו חוט ומחט ו"תתפרו" את הכל ביחד והופס, קיבלתם יריעת בד עם צורה של פני השטח של כדור - מה שנקרא <strong>ספירה</strong>, ועם נקודה חדשה שנוצרה במקום שבו תפרתם את הכל - זו נקודת ה"אינסוף". הקבוצה הזו, <span class="math">\(\mathbb{C}\cup\left\{ \infty\right\} \)</span> עם הגאומטריה הכדורית הזו נקראת <strong>הספירה של רימן</strong>.</p>
<p>אני לא אכנס לפרטים מפורטים יותר על הבניה הזו, כי בשביל זה יש את הפוסט הייעודי שלי, אבל שתי הנקודות שצריך להבהיר הן ראשית כל שגם זה בסך הכל תעלול מקובל בטופולוגיה, שנקרא <strong>קומפקטיפיקציה עם נקודה אחת</strong>; ושנית, שבמקרה הזה אנחנו <strong>לא</strong> מאבדים את כל הגאומטריה - יש דרך "לתרגם" מרחקים במישור המרוכב למרחקים על הספירה עד רמה כלשהי. אבל אני לא ארחיב על זה פה.</p>
<p>איך כל זה קשור לחלוקה באפס? ובכן, אם יש לנו במרחב שלנו את הנקודה <span class="math">\(\infty\)</span>, אנחנו נהיים הרבה יותר פתוחים להגדרה של <span class="math">\(\frac{1}{0}=\infty\)</span>. זו עדיין לא הגדרה שיכולה לעבוד מבחינה אלגברית, כלומר לא הולך להתקיים <span class="math">\(1=0\cdot\infty\)</span>. אז בשביל מה זה כן טוב? ובכן, למשל כדי לדבר על <strong>העתקות מביוס</strong>. העתקת מביוס היא פונקציה מרוכבת מהצורה <span class="math">\(f\left(z\right)=\frac{az+b}{cz+d}\)</span>. אלו פונקציות שימושיות בצורה יוצאת מן הכלל, אבל בשביל שהשימושיות הזו תבוא לידי ביטוי, נוח לנו לעבוד איתן במרחב שבו הן "נחמדות", למשל מוגדרות בכל מקום. אז למשל עבור העתקת המביוס <span class="math">\(f\left(z\right)=\frac{1}{z}\)</span> (כאן <span class="math">\(a=d=0\)</span> ו-<span class="math">\(b=c=1\)</span>) אנחנו רוצים שהיא תהיה מוגדרת גם ב-<span class="math">\(z=0\)</span>, ולכן במישור המרוכב המורחב אפשר להגדיר <span class="math">\(f\left(z\right)=\infty\)</span>. בגלל ש-<span class="math">\(\infty\)</span> היא פשוט נקודה כמו כל נקודה אחרת (כי ספירה היא סימטרית לגמרי, אז אפשר לחשוב על כל הנקודות כזהות) אנחנו מקבלים מזה מעין אחידות של כל העתקות המביוס, במקום שנצטרך להתחיל לפצל לכל מני מקרים וסוגים. אז זו בהחלט דוגמא לסיטואציה שבה משתלם להגדיר <span class="math">\(\frac{1}{0}=\infty\)</span> למרות האובדן של המשמעות האלגברית של שוויון כזה.</p>
<p>אז לסיכום - חילוק באפס הוא לא טעות. יכולה להיות לו משמעות. אבל כדאי מאוד להבין גם למה הוא "אסור" וגם למה הוא "מותר", כי כמו תמיד במתמטיקה, הכל מגיע עם סט ניואנסים משל עצמו.</p>
        </article>
        
        <footer>
            <p>© כל הזכויות שמורות לגדי אלכסנדרוביץ'</p>
        </footer>
    </div>

    
    <script>
        function searchPosts() {
            const searchTerm = document.getElementById('searchInput').value;
            if (searchTerm.trim()) {
                window.location.href = '/new_site/post_list.html?search=' + encodeURIComponent(searchTerm);
            }
        }
        
        document.getElementById('searchInput').addEventListener('keypress', function(e) {
            if (e.key === 'Enter') {
                searchPosts();
            }
        });
    </script>
    
    
    <!-- Auto-render KaTeX math -->
    <script>
        document.addEventListener("DOMContentLoaded", function() {
            renderMathInElement(document.body, {
                delimiters: [
                    {left: "\\[", right: "\\]", display: true},
                    {left: "\\(", right: "\\)", display: false}
                ],
                throwOnError: false
            });
        });
    </script>

</body>
</html>