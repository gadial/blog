<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>טורי חזקות ורדיוס התכנסות - לא מדויק</title>
    <link rel="icon" type="image/x-icon" href="/favicon.ico">
    
    <meta name="description" content="לא מדויק - בלוג על מתמטיקה ומדעי המחשב" />
    <!-- Open Graph / Facebook -->
    <meta property="og:type" content="article">
    <meta property="og:url" content="https://gadial.net/2024/04/27/power_series/">
    <meta property="og:title" content="טורי חזקות ורדיוס התכנסות">
    <meta property="og:description" content="לא מדויק - בלוג על מתמטיקה ומדעי המחשב">
    <meta property="og:site_name" content="לא מדויק">
    

<meta property="og:image" content="http://gadial.net/img/main/default-card.png" />


        
    <!-- Twitter -->
    

<meta name="twitter:card" content="summary">


    <meta name="twitter:url" content="https://gadial.net/2024/04/27/power_series/">
    <meta name="twitter:description" content="לא מדויק - בלוג על מתמטיקה ומדעי המחשב">
    <meta name="twitter:site" content="@" />
    <meta property="twitter:title" content="טורי חזקות ורדיוס התכנסות">
    

<meta property="twitter:image" content="http://gadial.net/img/main/default-card.png" />


    
    <!-- RSS Feed -->
    <link rel="alternate" type="application/rss+xml" title="לא מדויק - RSS Feed" href="/feed.xml">
       
    
    <!-- KaTeX for math rendering -->
    <link rel="stylesheet" href="https://cdn.jsdelivr.net/npm/katex@0.16.9/dist/katex.min.css">
    <script defer src="https://cdn.jsdelivr.net/npm/katex@0.16.9/dist/katex.min.js"></script>
    <script defer src="https://cdn.jsdelivr.net/npm/katex@0.16.9/dist/contrib/auto-render.min.js"></script>
    <link rel="stylesheet" href="/css/main.css">

    
    <style>
        * {
            margin: 0;
            padding: 0;
            box-sizing: border-box;
        }
        
        body {
            font-family: 'Arial', 'David', 'Tahoma', sans-serif;
            line-height: 1.6;
            color: #333;
            background-color: #f5f5f5;
        }
        
        /* Top navigation bar */
        .top-nav {
            background: #2c3e50;
            padding: 15px 20px;
            box-shadow: 0 2px 5px rgba(0,0,0,0.1);
        }
        
        .top-nav .nav-container {
            max-width: 1200px;
            margin: 0 auto;
            display: flex;
            align-items: center;
            justify-content: space-between;
            gap: 20px;
        }
        
        .top-nav .site-title {
            font-size: 1.5em;
            font-weight: bold;
            color: white;
            text-decoration: none;
            white-space: nowrap;
        }
        
        .top-nav .nav-links {
            display: flex;
            gap: 20px;
            align-items: center;
            flex-wrap: wrap;
        }
        
        .top-nav .nav-links a {
            color: #ecf0f1;
            text-decoration: none;
            padding: 5px 10px;
            border-radius: 4px;
            transition: background 0.2s;
            white-space: nowrap;
        }
        
        .top-nav .nav-links a:hover {
            background: #34495e;
        }
        
        .top-nav .search-box {
            display: flex;
            gap: 5px;
        }
        
        .top-nav .search-box input {
            padding: 5px 10px;
            border: none;
            border-radius: 4px;
            font-size: 0.9em;
            min-width: 150px;
        }
        
        .top-nav .search-box button {
            padding: 5px 15px;
            background: #3498db;
            color: white;
            border: none;
            border-radius: 4px;
            cursor: pointer;
            transition: background 0.2s;
        }
        
        .top-nav .search-box button:hover {
            background: #2980b9;
        }
        
        /* Hamburger menu button */
        .menu-toggle {
            display: none;
            background: none;
            border: none;
            font-size: 1.8em;
            color: white;
            cursor: pointer;
            padding: 0;
            line-height: 1;
        }
        
        .menu-toggle:hover {
            opacity: 0.8;
        }
        
        /* Mobile responsive */
        @media (max-width: 768px) {
            .top-nav .nav-container {
                flex-direction: column;
                align-items: stretch;
            }
            
            .top-nav .site-title {
                display: flex;
                justify-content: space-between;
                align-items: center;
                margin-bottom: 0;
                padding: 10px 0;
            }
            
            .menu-toggle {
                display: block;
            }
            
            /* Hide nav links by default on mobile */
            .top-nav .nav-links {
                display: none;
                flex-direction: column;
                width: 100%;
                margin-top: 10px;
            }
            
            /* Show when expanded */
            .top-nav .nav-links.expanded {
                display: flex;
            }
            
            .top-nav .nav-links > a {
                text-align: center;
                padding: 12px;
                border-top: 1px solid rgba(255, 255, 255, 0.2);
            }
            
            .top-nav .search-box {
                width: 100%;
                flex-direction: column;
                margin-top: 10px;
                padding-top: 10px;
                border-top: 1px solid rgba(255, 255, 255, 0.2);
            }
            
            .top-nav .search-box input {
                width: 100%;
                margin-bottom: 5px;
                min-width: 0;
            }
            
            .top-nav .search-box button {
                width: 100%;
            }
        }
        
        /* Blockquote styling */
        blockquote {
            background: #f9f9f9;
            border-right: 5px solid #ccc;
            margin: 1.5em 10px;
            padding: 0.75em 16px;
            position: relative;
            font-style: italic;
        }
        
        blockquote:before {
            content: '"';
            position: absolute;
            top: -10px;
            right: 8px;
            font-size: 3.5em;
            color: #ccc;
            line-height: 1;
        }
        
        blockquote p {
            display: block;
            margin: 0 0 0.75em 0;
        }
        
        blockquote p:last-child {
            margin-bottom: 0;
        }
        
        
    </style>
</head>
<body>
    <nav class="top-nav">
        <div class="nav-container">
            <div class="site-title">
                <a href="/" style="color: white; text-decoration: none;">לא מדויק</a>
                <button class="menu-toggle" onclick="toggleMobileMenu()" aria-label="תפריט">
                    ☰
                </button>
            </div>
            <div class="nav-links" id="navLinks">
                <a href="/">דף הבית</a>
                <a href="/random.html">פוסט אקראי</a>
                <a href="/post_list.html">כל הפוסטים</a>
                <a href="/categories/">קטגוריות</a>
                <div class="search-box">
                    <input type="text" id="searchInput" placeholder="חיפוש...">
                    <button onclick="searchPosts()">חפש</button>
                </div>
            </div>
        </div>
    </nav>
    
    
    <div class="container">
        <!-- Post Navigation -->
        
        <nav class="post-navigation">
            
            <a href="/2024/03/14/pi_in_the_bible/" class="nav-link nav-prev">
                <span class="nav-label">פוסט ישן יותר →</span>
                <span class="nav-title">מה כל הסיפור הזה עם הערך של פאי בתנ&#34;ך?</span>
            </a>
            

            
            <a href="/2024/05/03/taylor_series/" class="nav-link nav-next">
                <span class="nav-label">← פוסט חדש יותר</span>
                <span class="nav-title">טורי טיילור</span>
            </a>
            
        </nav>
        
        
        <header>
            <h1>טורי חזקות ורדיוס התכנסות</h1>
            <div class="post-meta">
                <span class="date">2024-04-27</span>
                
                <span class="categories">
                    | קטגוריות:
                    
                    <a href="/categories/אנליזה מתמטית.html">אנליזה מתמטית</a>
                    
                </span>
                
                
                <span class="tags">
                    | תגיות:
                    
                    <a href="/tags/טורי חזקות.html">טורי חזקות</a>
                    
                </span>
                
            </div>
        </header>
        
        <article>
            <h2>מבוא</h2>

<p><a href="https://gadial.net/2024/02/24/sequences_and_series_of_functions/">בפוסט הקודם</a> דיברתי על סדרות וטורים כלליים של פונקציות, והפעם אני רוצה לדבר על סוג ספציפי של טורי פונקציות, שהוא נחמד/שימושי/ברור מספיק כדי לתת לו שם משל עצמו ולעסוק בנפרד בתכונות שלו - <strong>טור חזקות</strong>.</p>
<p>מה זה טור חזקות? בהגדרה הפשוטה שלו, זה טור פונקציות מהצורה <span class="math">\(\sum_{n=0}^{\infty}a_{n}x^{n}\)</span> כאשר ה-<span class="math">\(a_{n}\)</span>-ים הם מספרים ("המקדמים"). כלומר, זה טור שמתקבל מסדרה שהאיבר הכללי שלה הוא <span class="math">\(a_{n}x^{n}\)</span> - פונקציה שהיא <strong>חזקה</strong> של <span class="math">\(x\)</span>, ומכאן שמו. בואו נראה כמה דוגמאות. </p>
<p>ראשית, הטור הפשוט שבו <span class="math">\(a_{n}=1\)</span> לכל <span class="math">\(n\)</span>: <span class="math">\(\sum_{n=0}^{\infty}x^{n}\)</span>. אם אני אציב ערך קונקרטי ב-<span class="math">\(x\)</span>, למשל <span class="math">\(2\)</span>, אני אקבל את מה שנקרא <strong>טור הנדסי</strong>: <span class="math">\(1+2+4+8+16+\ldots\)</span>. היופי בטורים הנדסיים הוא שיש לנו נוסחה לסכום של מספר סופי של איברים בטור כזה, ואני אף פעם לא אשתעמם מלהראות איך מוצאים את הנוסחה הזו. בואו נסתכל על הטור <span class="math">\(1+q+q^{2}+\ldots+q^{n}\)</span>. אם <span class="math">\(q=1\)</span> אנחנו יודעים מה הסכום שלו - <span class="math">\(n\)</span> (כי יש <span class="math">\(n\)</span> איברים, כל אחד מהצורה <span class="math">\(1^{k}=1\)</span>). אם <span class="math">\(q\ne1\)</span> בואו נעשה תעלול: ניקח את הסכום <span class="math">\(q^{n}+q^{n-1}+\ldots+q+1\)</span> (שימו לב, הפכתי את הסדרה וכתבתי אותה מהגדול לקטן) ונכפול אותו ב-<span class="math">\(\left(q-1\right)\)</span>, מה שגורם כמעט לכל האיברים להצטמצם, כי כשאני כופל את הטור ב-<span class="math">\(q\)</span> אני מקבל</p>
<p><span class="math">\(q^{n+1}+q^{n}+\ldots+q^{2}+q\)</span></p>
<p>וכשאני כופל ב-<span class="math">\(-1\)</span> אני מקבל</p>
<p><span class="math">\(-q^{n}-q^{n-1}-\ldots-q-1\)</span></p>
<p>וכשמחברים את שניהם כל החזקות של <span class="math">\(q\)</span> נעלמות מלבד הגדולה ביותר והקטנה ביותר, כלומר אני מקבל <span class="math">\(\left(1+q+q^{2}+\ldots+q^{n}\right)\left(q-1\right)=q^{n+1}-1\)</span>. עכשיו נחלק את שני האגפים ב-<span class="math">\(q-1\)</span> (הנחתי ש-<span class="math">\(q\ne1\)</span> אז מותר לי, אין פה חלוקה באפס) ונקבל</p>
<p><span class="math">\(1+q+q^{2}+\ldots+q^{n}=\frac{q^{n+1}-1}{q-1}\)</span></p>
<p>עכשיו, אם <span class="math">\(\left|q\right|<1\)</span> אז <span class="math">\(\lim_{n\to\infty}q^{n+1}=0\)</span> ולכן נקבל</p>
<p><span class="math">\(\lim_{n\to\infty}\frac{q^{n+1}-1}{q-1}=\frac{-1}{q-1}=\frac{1}{1-q}\)</span></p>
<p>כלומר, קיבלנו <span class="math">\(\sum_{n=0}^{\infty}q^{n}=\frac{1}{1-q}\)</span>. זו הנוסחה <strong>לסכום טור הנדסי אינסופי מתכנס</strong>. אם לעומת זאת <span class="math">\(\left|q\right|=1\)</span> אפשר להראות שהטור תמיד מתבדר. לכן, אם אני חוזר לטור החזקות <span class="math">\(\sum_{n=0}^{\infty}x^{n}\)</span>, למדתי עליו משהו: למדתי שאם <span class="math">\(\left|x\right|<1\)</span> אז הטור מתכנס ואילו עבור <span class="math">\(\left|x\right|\ge1\)</span> הטור מתבדר. זה מקרה פרטי של תכונה כללית חזקה מאוד עבור טורי חזקות: אם קיים ערך שונה מאפס שעבורו הטור מתכנס, וקיים ערך שעבורו הטור מתבדר, אז קיים מספר ממשי <span class="math">\(R>0\)</span> שנקרא <strong>רדיוס ההתכנסות</strong> של הטור, כך שאם <span class="math">\(\left|x\right|<R\)</span> אז <span class="math">\(\sum_{n=0}^{\infty}a_{n}x^{n}\)</span> מתכנס ואילו אם <span class="math">\(\left|x\right|>R\)</span> הוא מתבדר (אם <span class="math">\(\left|x\right|=R\)</span> הטור יכול או להתבדר או להתכנס; לא מובטח לנו משהו בודאות). סדרת המקדמים <span class="math">\(a_{n}\)</span> היא שקובעת מה בדיוק יהיה ה-<span class="math">\(R\)</span> הזה ועוד מעט נראה גם דרכים להעריך אותו.</p>
<p>בואו נחזור לרגע אל הטור <span class="math">\(\sum_{n=0}^{\infty}2^{n}=1+2+4+8+16+\ldots\)</span>. אמרנו שהטור הזה לא מתכנס, כי הוא מתאים למקרה <span class="math">\(\left|q\right|=2>1\)</span>. מה אם בכל זאת ננסה להציב את הטור הזה בנוסחה? נקבל <span class="math">\(\sum_{n=0}^{\infty}2^{n}=\frac{1}{1-2}=-1\)</span>, מה שנראה הזוי לחלוטין - איך אפשר לחבר איברים חיוביים ולקבל סכום שלילי? אז זהו, שאפשר. כל מה שאני מדבר עליו בפוסט הזה מתרחש מעל המספרים הממשיים, <span class="math">\(\mathbb{R}\)</span>, ועוד מעט אדבר גם על המרוכבים, <span class="math">\(\mathbb{C}\)</span>; אבל יש עוד יקומים מתמטיים מעניינים שאפשר לעשות בהם חדו"א, ואחד מהם (<a href="https://gadial.net/2010/01/12/padic_numbers_analytic_constructions/">שעליו אני מדבר למשל פה</a>) הוא מה שנקרא "מספרים <span class="math">\(p\)</span>-אדיים" - זה לא יקום מתמטי אחד אלא אוסף שלם של יקומים, ובאחד מהם הטור <span class="math">\(\sum_{n=0}^{\infty}2^{n}\)</span> בהחלט מתכנס (על פי אותה הגדרת התכנסות כמו בחדו"א) והשוויון <span class="math">\(\sum_{n=0}^{\infty}2^{n}=-1\)</span> הוא נכון לגמרי ונובע מאותן טכניקות שראינו פה. אז לא לפסול שום דבר על הסף! לזכור שמה שאנחנו רואים פה הוא רק קצה מעניין אחד של קרחון מעניין ממש.</p>
<p>כשאנחנו עובדים מעל הממשיים, קל לראות ש-<span class="math">\(\sum_{n=0}^{\infty}2^{n}\)</span> לא יכול להתכנס כי האיבר הכללי של הטור הזה, <span class="math">\(2^{n}\)</span>, לא שואף לאפס - ומעל הממשיים תנאי הכרחי לכך שהטור <span class="math">\(\sum_{n=0}^{\infty}a_{n}\)</span> יתכנס הוא ש-<span class="math">\(\lim_{n\to\infty}a_{n}=0\)</span>. אני אזכיר איך מוכיחים את התכונה הזו: נסמן <span class="math">\(S_{n}=\sum_{k=0}^{n}a_{k}\)</span> ונניח שהטור מתכנס, כלומר שיש <span class="math">\(L\)</span> כך ש-<span class="math">\(\lim_{n\to\infty}S_{n}=L\)</span>. נגדיר גם סדרה אחרת, <span class="math">\(T_{n}=\sum_{k=0}^{n-1}a_{k}\)</span> (כאן <span class="math">\(T_{0}=0\)</span>, <span class="math">\(T_{1}=a_{0}\)</span>, <span class="math">\(T_{2}=a_{0}+a_{1}\)</span> וכן הלאה). כלומר, לכל <span class="math">\(n>0\)</span> מתקיים <span class="math">\(T_{n}=S_{n-1}\)</span> ולכן ברור שגם <span class="math">\(\lim_{n\to\infty}T_{n}=L\)</span> (זה תרגיל ממש פשוט להוכיח את זה, תנסו). כמו כן <span class="math">\(S_{n}-T_{n}=a_{n}\)</span> ממש על פי ההגדרה, ולכן נקבל</p>
<p><span class="math">\(\lim_{n\to\infty}a_{n}=0=\lim_{n\to\infty}\left(S_{n}-T_{n}\right)=\lim_{n\to\infty}S_{n}-\lim_{n\to\infty}T_{n}=L-L=0\)</span></p>
<p>(את הפיצול הזה של גבול של הפרש סדרות להפרש של גבולות הסדרות אפשר לעשות כששתי הסדרות מתכנסות)</p>
<p>שימו לב שהקריטריון הזה שהאיבר הכללי שואף לאפס הוא <strong>הכרחי</strong> אבל לא <strong>מספיק</strong> - למשל הטור ההרמוני <span class="math">\(\sum_{n=0}^{\infty}\frac{1}{n}\)</span> לא מתכנס (<a href="https://gadial.net/2010/07/25/harmonic_series_converges_to_137/">הנה הוכחה</a>) למרות שהאיבר הכללי שלו כן שואף לאפס. כשאנחנו במספרים ה-<span class="math">\(p\)</span>-אדיים, אגב, זה דווקא <strong>כן</strong> תנאי מספיק להתכנסות (וביקום הספציפי שבו <span class="math">\(\sum_{n=0}^{\infty}2^{n}\)</span> מתכנס, המספרים ה-2-אדיים, באמת <span class="math">\(2^{n}\)</span> שואף לאפס).</p>
<p>עכשיו, בואו נחזור לטורי חזקות כלליים. אם אני מציב ב-<span class="math">\(\sum_{n=0}^{\infty}a_{n}x^{n}\)</span> את הערך 2 ומקבל את הטור <span class="math">\(\sum_{n=0}^{\infty}a_{n}2^{n}\)</span> בהחלט עדיין יש לי תקווה שהטור יתכנס - זה תלוי במקדמים של טור החזקות, ה-<span class="math">\(a_{n}\)</span>-ים. מה שברור הוא שאני רוצה שהם לא סתם ישאפו לאפס, אלא ישאפו לאפס חזק מספיק כדי לנצח את <span class="math">\(2^{n}\)</span>. האם יש דרך לדעת כמה חזק זה צריך להיות? ובכן, לפעמים כן. לצורך כך אפשר לגייס לשירותינו שני מבחנים שקושי גילה עבור התכנסות של טורים רגילים: <strong>מבחן השורש</strong> ו<strong>מבחן המנה</strong>. הרעיון בשני המבחנים הללו הוא זה - בהינתן טור המספרים <strong>החיוביים </strong><span class="math">\(\sum_{n=0}^{\infty}a_{n}\)</span> אפשר לנסות לחשב את הגבול של הסדרה <span class="math">\(R=\lim_{n\to\infty}\sqrt[n]{a_{n}}\)</span> או את הגבול של הסדרה <span class="math">\(R=\lim_{n\to\infty}\frac{a_{n+1}}{a_{n}}\)</span>. אם חישבנו את אחד מהגבולות הללו, אז</p>
<ul> <li>אם <span class="math">\(R<1\)</span> הטור מתכנס.</li>


<li>אם <span class="math">\(R>1\)</span> הטור מתבדר.</li>


<li>אם <span class="math">\(R=1\)</span> אז המבחן לא סיפק לנו מידע נוסף.</li>

</ul>

<p>אני לא אוכיח כאן שהמבחנים עובדים; אין מנוס מלשבת ולכתוב גם פוסטים על טורי מספרים "רגילים". אבל הם בהחלט יוכלו לסייע לנו כאן. למשל, עבור <span class="math">\(\sum_{n=0}^{\infty}a_{n}2^{n}\)</span> אם אני אשתמש במבחן השורש אני צריך שיתקיים <span class="math">\(\lim_{n\to\infty}\sqrt[n]{a_{n}2^{n}}=\lim_{n\to\infty}2\sqrt[n]{a_{n}}<1\)</span> כדי שהטור יתכנס, כלומר אני רוצה <span class="math">\(\lim_{n\to\infty}\sqrt[n]{a_{n}}<\frac{1}{2}\)</span> אז אני יכול לבחור <span class="math">\(a_{n}=\left(\frac{1}{3}\right)^{n}\)</span>, למשל, וזה יעבוד לי (כמובן, אפשר לומר לא הייתי צריך את מבחן השורש, אם אני סתם מציב <span class="math">\(a_{n}=\left(\frac{1}{3}\right)^{n}\)</span> אני מקבל את הטור ההנדסי המתכנס <span class="math">\(\sum_{n=0}^{\infty}\left(\frac{2}{3}\right)^{n}\)</span>; ובכן, זה קצת רומז על האופן שבו מוכיחים את מבחן השורש). עכשיו, <span class="math">\(\left(\frac{1}{3}\right)^{n}\)</span> זו דרך אחרת לכתוב <span class="math">\(\frac{1}{3\cdot3\cdot3\cdots3}\)</span> כשיש <span class="math">\(n\)</span> מוכפלים במכנה; אני יכול להחליף את זה ב-<span class="math">\(\frac{1}{1\cdot2\cdot3\cdots n}=\frac{1}{n!}\)</span> ואז יילך לי אפילו טוב יותר, כפי שמבחן המנה מראה:</p>
<p><span class="math">\(\lim_{n\to\infty}\frac{2^{n+1}/\left(n+1\right)!}{2^{n}/n!}=\lim_{n\to\infty}2\frac{n!}{\left(n+1\right)!}=\lim_{n\to\infty}\frac{2}{n+1}=0\)</span></p>
<p>וכאן אפשר לראות שגם אם נחליף את ה-<span class="math">\(2\)</span> בכל מספר אחר, עדיין נקבל גבול שהוא 0, ולכן הטור <span class="math">\(\sum_{n=0}^{\infty}\frac{x^{n}}{n!}\)</span> מתכנס לכל <span class="math">\(x\)</span> (על מקרה כזה אומרים שרדיוס ההתכנסות של הטור הוא <span class="math">\(R=\infty\)</span>); אנחנו בהחלט הולכים לפגוש את הטור הזה עוד מעט שוב.</p>
<p>בואו ננסה עכשיו לטפל בשאלת ההתכנסות באופן כללי יותר: ניקח את הטור הכללי <span class="math">\(\sum_{n=0}^{\infty}a_{n}x^{n}\)</span> וננסה להשתמש עליו במבחן המנה, כלומר נסתכל על</p>
<p><span class="math">\(\lim_{n\to\infty}\frac{a_{n+1}x^{n+1}}{a_{n}x^{n}}=\lim_{n\to\infty}\frac{a_{n+1}}{a_{n}}x=x\cdot\lim_{n\to\infty}\frac{a_{n+1}}{a_{n}}\)</span></p>
<p>בינתיים זה נראה פשוט! ה-<span class="math">\(x\)</span> יצא החוצה ואנחנו נשארים עם המנה <span class="math">\(\frac{a_{n+1}}{a_{n}}\)</span> ואם היא קיימת, אז... אז בעצם אי אפשר לומר שום דבר כי מבחן המנה מניח שהטור שלנו <strong>חיובי</strong> אבל בשום מקום לא אמרתי שה-<span class="math">\(a_{n}\)</span>-ים או ה-<span class="math">\(x\)</span> חיוביים. האופן שבו מתגברים על הבעיה הזו היא להשתמש בערך מוחלט על אברי הטור, ולעבור לנתח טור אחר, את הטור <span class="math">\(\sum_{n=0}^{\infty}\left|a_{n}x^{n}\right|\)</span> שהוא באמת טור חיובי. באופן כללי, לשים ערך מוחלט על אברי טור יכול להיות "בעייתי" במובן זה שהטור המקורי מתכנס אבל אחרי ששמים עליו ערכים מוחלטים הוא מתבדר - הדוגמא הקלאסית היא הטור <span class="math">\(\sum_{n=0}^{\infty}\frac{\left(-1\right)^{n+1}}{n}\)</span> שמתכנס אל <span class="math">\(\ln2\)</span> אבל הרי <span class="math">\(\sum_{n=0}^{\infty}\left|\frac{\left(-1\right)^{n+1}}{n}\right|=\sum_{n=0}^{\infty}\frac{1}{n}\)</span> לא מתכנס. אנחנו נראה שבטורי חזקות הבעיה הזו לא תהיה קיימת.</p>
<p>בואו נתחיל להיכנס יותר במסודר לתיאוריה שנצטרך כדי לנסח את הטענות המלאות על רדיוסי התכנסות.</p>
<h2>תזכורת זריזה מחדו"א בסיסי</h2>

<p>בואו שוב נשכח לרגע מטורי חזקות ונחזור לחומר בסיסי של טורי מספרים. מכיוון שהעניין העיקרי שלי בטורי חזקות בהמשך יהיה בהקשר של מספרים מרוכבים, בואו נניח מעכשיו שכל המספרים שאני מדבר עליהם הם מספרים מרוכבים כלליים ולא רק מספרים ממשיים. אני צריך לציין את ההנחה הזו במפורש כי כמעט לא נשים לב לזה; רק צריך לזכור שעבור מספרים מרוכבים קיימת פונקציית ערך מוחלט שמרחיבה את הפונקציה הזו שמוגדרת על הממשיים, והיא מקיימת את אותן תכונות כמו אי שוויון המשולש.</p>
<p>אנחנו אומרים שהטור <span class="math">\(\sum_{n=0}^{\infty}a_{n}\)</span> <strong>מתכנס בהחלט</strong> אם הטור <span class="math">\(\sum_{n=0}^{\infty}\left|a_{n}\right|\)</span> מתכנס. כפי שכבר ראינו עם הדוגמא של הטור ההרמוני, התכנסות של טור לא גוררת התכנסות בהחלט שלו, אבל ההפך <strong>כן</strong> נכון וזו אחת מהסיבות למה התכנסות בהחלט היא מושג מועיל. בואו נוכיח שאם <span class="math">\(\sum_{n=0}^{\infty}\left|a_{n}\right|\)</span> מתכנס אז גם <span class="math">\(\sum_{n=0}^{\infty}a_{n}\)</span> מתכנס.</p>
<p>אנחנו רוצים להראות ש-<span class="math">\(S_{n}=\sum_{k=0}^{n}a_{k}\)</span> היא סדרה מתכנסת. לצורך כך מספיק להראות שהיא <strong>סדרת קושי</strong>, כלומר שלכל <span class="math">\(\varepsilon>0\)</span> קיים <span class="math">\(N\)</span> כך שאם <span class="math">\(n\ge m>N\)</span> אז <span class="math">\(\left|S_{n}-S_{m}\right|<\varepsilon\)</span>. אז בואו נחשב חסם על ההפרש הזה, תוך שאנחנו משתמשים באי שוויון המשולש:</p>
<p><span class="math">\(\left|S_{n}-S_{m}\right|=\left|\sum_{k=m+1}^{n}a_{k}\right|\le\sum_{k=m+1}^{n}\left|a_{k}\right|\le\sum_{k=0}^{n}\left|a_{k}\right|\)</span></p>
<p>עכשיו, מה זה <span class="math">\(\sum_{k=0}^{n}\left|a_{k}\right|\)</span>? זה בדיוק סכום חלקי של הטור <strong>שמתכנס בהחלט</strong>. כלומר, עבור ה-<span class="math">\(\varepsilon\)</span> הקונקרטי שלנו קיים <span class="math">\(N\)</span> כך שלכל <span class="math">\(n>N\)</span> מתקיים <span class="math">\(\sum_{k=0}^{n}\left|a_{k}\right|<\varepsilon\)</span>. זה בדיוק ה-<span class="math">\(N\)</span> שאנחנו רוצים, מה שמסיים את ההוכחה. פשוט מאוד!</p>
<p>דבר שני שצריך לזכור נקרא <strong>מבחן ההשוואה</strong> לטורים חיוביים. הרעיון פשוט: אם לכל <span class="math">\(n\)</span> מתקיים <span class="math">\(0\le a_{n}\le b_{n}\)</span> והטור <span class="math">\(\sum_{n=0}^{\infty}b_{n}\)</span> מתכנס, כך גם <span class="math">\(\sum_{n=0}^{\infty}a_{n}\)</span>. הרעיון פה הוא לסמן את סדרות הסכומים החלקיים המתאימות לטורים הללו ב-<span class="math">\(T_{n}\)</span> ו-<span class="math">\(S_{n}\)</span> ואז מ-<span class="math">\(a_{n}\le b_{n}\)</span> מקבלים ש-<span class="math">\(S_{n}\le T_{n}\)</span>, ומכך ש-<span class="math">\(0\le a_{n}\)</span> מקבלים ששתי הסדרות הללו הן <strong>מונוטוניות עולות</strong>. מכיוון ש-<span class="math">\(T_{n}\to L\)</span> והיא סדרה מונוטונית עולה, אז <span class="math">\(S_{n}\le T_{n}\le L\)</span>, ועכשיו משתמשים במשפט מחדו"א בסיסי לפיו סדרה מונוטונית עולה וחסומה היא מתכנסת (ההוכחה של זה נובעת ישירות מהתכונות הבסיסיות של המספרים הממשיים, שמהן נובע החדו"א).</p>
<p>משני אלו נובעת מסקנה פשוטה: אם יש לנו טור <span class="math">\(\sum_{n=0}^{\infty}a_{n}\)</span> שהאיברים שלו יכולים להיות מספרים מרוכבים כלליים, ומתקיים שהחל ממקום מסוים <span class="math">\(N\)</span>, לכל <span class="math">\(n\ge N\)</span> מתקיים <span class="math">\(\left|a_{n}\right|<b_{n}\)</span> כאשר <span class="math">\(\sum_{n=N}^{\infty}b_{n}\)</span> טור מתכנס, אז גם <span class="math">\(\sum_{n=0}^{\infty}a_{n}\)</span> מתכנס. כדי לראות את זה, ראשית נפצל את <span class="math">\(\sum_{n=0}^{\infty}a_{n}\)</span> לשני טורים: <span class="math">\(\sum_{n=0}^{\infty}a_{n}=\sum_{k=0}^{N-1}a_{k}+\sum_{n=N}^{\infty}a_{n}\)</span>. הטור שהוא המחובר השמאלי הוא סופי, ולכן בוודאי מתכנס; נשארה רק שאלת ההתכנסות של הטור הימני. כפי שכבר ראינו, מספיק שהטור יתכנס בהחלט, כלומר מספיק להראות ש-<span class="math">\(\sum_{n=N}^{\infty}\left|a_{n}\right|\)</span> מתכנס, וזה נובע מייד ממשפט ההשוואה עם <span class="math">\(\sum_{n=N}^{\infty}b_{n}\)</span>.</p>
<h2>המשפט המרכזי שלנו: על קיום רדיוס ההתכנסות ואיך לחשב אותו</h2>

<p>עכשיו בואו נחזיר לתמונה את רדיוס ההתכנסות. ניקח טור חזקות כללי <span class="math">\(\sum_{n=0}^{\infty}a_{n}x^{n}\)</span> (כאן ה-<span class="math">\(a_{n}\)</span>-ים יכולים להיות מרוכבים כללים וגם ב-<span class="math">\(x\)</span> אפשר להציב מרוכבים כלשהם; לרוב יותר מקובל להשתמש ב-<span class="math">\(z\)</span> כדי לתאר משתנה כזה אבל נוותר על זה הפעם). הנה טיפה אינטואיציה: אם קיים הגבול <span class="math">\(\lim_{n\to\infty}\left|\frac{a_{n+1}}{a_{n}}\right|=L\)</span> אז אפשר להשתמש בשילוב של הדברים שראינו כדי להשתכנע ש-<span class="math">\(\sum_{n=0}^{\infty}a_{n}x^{n}\)</span> מתכנס: מספיק לראות ש-<span class="math">\(\sum_{n=0}^{\infty}\left|a_{n}x^{n}\right|\)</span> מתכנס, ובשביל זה אפשר לנסות את מבחן המנה, כלומר לבדוק את גבול הסדרה</p>
<p><span class="math">\(\frac{\left|a_{n+1}x^{n+1}\right|}{\left|a_{n}x^{n}\right|}=\left|x\right|\frac{\left|a_{n+1}\right|}{\left|a_{n}\right|}=\left|x\right|\left|\frac{a_{n+1}}{a_{n}}\right|\to\left|x\right|L\)</span></p>
<p>כדי להבטיח התכנסות צריך שיתקיים <span class="math">\(\left|x\right|L<1\)</span>, כלומר <span class="math">\(\left|x\right|<\frac{1}{L}\)</span>. לכן <span class="math">\(R=\frac{1}{L}\)</span> הוא <strong>מועמד טוב</strong> להיות רדיוס ההתכנסות שלנו.</p>
<p>הבעיה בגישה הזו היא שאני נזקק להנחה שהגבול <span class="math">\(\lim_{n\to\infty}\left|\frac{a_{n+1}}{a_{n}}\right|\)</span> קיים. הוא לא תמיד קיים. זה נכון שאם הוא קיים הוא באמת יהיה שווה לרדיוס ההתכנסות וזו דרך טובה <strong>לחשב</strong> אותו, וגם נוכיח שזה עובד בהמשך - אבל אנחנו רוצים הגדרה לרדיוס ההתכנסות שתעבוד <strong>תמיד</strong>. לצורך כך נכניס לתמונה שני דברים: את מבחן השורש, ואת מושג ה-<span class="math">\(\lim\sup\)</span> של סדרות, שהוא דרך לעשות הגיון בשגעון של סדרות שלאו דווקא מתכנסות.</p>
<p>מה זה <span class="math">\(\lim\sup\)</span>? קודם כל בואו ניזכר מה זה <span class="math">\(\text{sup}\)</span>, סופרמום: סופרמום של קבוצת מספרים הוא המספר <strong>הקטן ביותר</strong> שגדול או שווה לכל אברי הקבוצה; קצת כמו המקסימום שלה, אבל עובד גם לקבוצות אינסופיות שאינן להן מקסימום. למשל הסופרמום של <span class="math">\(\left\{ 0,\frac{1}{2},\frac{2}{3},\frac{3}{4},\ldots\right\} \)</span> יהיה 1. אם קבוצה של מספרים ממשיים היא חסומה, אז הסופרמום שלה תמיד קיים; זו אחת מהתכונות הבסיסיות של המספרים הממשיים. אם לעומת זאת הקבוצה לא חסומה אומרים שהסופרמום שלה הוא <span class="math">\(\infty\)</span>, כך שאפשר להניח שהסופרמום במובן המוכלל הזה תמיד קיים לכל קבוצה של ממשיים. ה"תמיד קיים" הזה הוא מה שנותן ל-<span class="math">\(\lim\sup\)</span> יתרון על גבול "רגיל" ומבטיח שהוא יהיה קיים תמיד. ההגדרה הפורמלית היא:</p>
<p><span class="math">\(\lim\sup\left\{ a_{0},a_{1},a_{2},\ldots\right\} =\lim_{n\to\infty}\sup\left\{ a_{n},a_{n+1},a_{n+2},\ldots\right\} \)</span></p>
<p>כלומר - אנחנו לוקחים את הסדרה שלנו, מורידים ממנה את ה"זנב" ומסתכלים מה קורה ממקום <span class="math">\(n\)</span> והלאה. יש לנו קבוצה של איברים, אז יש לה סופרמום, ולכן לכל <span class="math">\(n\)</span> אנחנו מקבלים מספר, ואז אפשר לשאול לאן סדרת המספרים הזו מתכנסת. והנה הקאץ': זו סדרה <strong>יורדת</strong> של מספרים. כי ככל ש-<span class="math">\(n\)</span> גדול יותר, כך יש בקבוצה <span class="math">\(\left\{ a_{n},a_{n+1},a_{n+2},\ldots\right\} \)</span> פחות איברים ולכן הסופרמום שלה לא יכול להפוך פתאום לגדול יותר; ובמספרים הממשיים, כל סדרה יורדת של מספרים מתכנסת (אולי ל-<span class="math">\(-\infty\)</span>).</p>
<p>הנה דוגמא פשוטה לאופן שבו זה עובד: אם ניקח את הסדרה <span class="math">\(0,1,0,1,0,1,\ldots\)</span> לא יהיה לסדרה הזו גבול כי היא "מזפזפת" בין איברים שונים, אבל ה-<span class="math">\(\lim\sup\)</span> שלה יהיה פשוט 1 (והמושג המקביל, <span class="math">\(\lim\inf\)</span>, יהיה 0). עכשיו בואו נשתמש בזה עם המשפט המרכזי והמפוצץ שלנו:</p>
<p>בהינתן טור חזקות כלשהו <span class="math">\(\sum_{n=0}^{\infty}a_{n}x^{n}\)</span>, נגדיר את המספר <span class="math">\(R\)</span> על ידי</p>
<p><span class="math">\(\frac{1}{R}=\lim\sup\sqrt[n]{\left|a_{n}\right|}\)</span></p>
<p>אז <span class="math">\(R\)</span> הוא רדיוס ההתכנסות של <span class="math">\(\sum_{n=0}^{\infty}a_{n}x^{n}\)</span>, כלומר</p>
<ul> <li>אם <span class="math">\(\left|x\right|<R\)</span> אז הטור <span class="math">\(\sum_{n=0}^{\infty}a_{n}x^{n}\)</span> מתכנס, ואפילו מתכנס בהחלט.</li>


<li>אם <span class="math">\(\left|x\right|>R\)</span> אז הטור <span class="math">\(\sum_{n=0}^{\infty}a_{n}x^{n}\)</span> מתבדר.</li>


<li><span class="math">\(R\)</span> הוא המספר היחיד שמקיים את שתי התכונות הללו יחד.</li>


<li>בונוס: לכל <span class="math">\(0<r<R\)</span>, הטור <span class="math">\(\sum_{n=0}^{\infty}a_{n}x^{n}\)</span> מתכנס <strong>במידה שווה</strong> בקבוצה <span class="math">\(\left\{ x\ |\ \left|x\right|<r\right\} \)</span></li>

</ul>

<p>ההתכנסות במידה שווה הזו היא תכונה משמחת במיוחד, כי כזכור - אנחנו צריכים אותה בשביל דברים כמו שימור של רציפות ושל אינטגרלים. אבל באופן כללי המשפט הזה די משמח בגלל המבנה המאוד מסודר שהוא נותן לנו לטורי חזקות. בואו נוכיח אותו.</p>
<p>ראשית, בואו נוודא ש-<span class="math">\(R\)</span> באמת קיים: <span class="math">\(\left|a_{n}\right|\)</span> הוא מספר אי שלילי, לכן <span class="math">\(\sqrt[n]{\left|a_{n}\right|}\)</span> תמיד קיים, לכן <span class="math">\(\lim\sup\sqrt[n]{\left|a_{n}\right|}\)</span> תמיד קיים. מכיוון שזו סדרה של מספרים אי שליליים, ה-<span class="math">\(\lim\sup\)</span> גם גדול או שווה לאפס, ובפרט הוא לא <span class="math">\(-\infty\)</span>. אבל הוא יכול לקבל שני ערכים "בעייתיים": או 0 או <span class="math">\(\infty\)</span>. הרי אין פתרון למשוואה <span class="math">\(\frac{1}{R}=0\)</span> או <span class="math">\(\frac{1}{R}=\infty\)</span> בחשבון רגיל; אבל זו אחת מהסיטואציות שבהן משתלם להגדיר <span class="math">\(\frac{1}{\infty}=0\)</span> ו-<span class="math">\(\frac{1}{0}=\infty\)</span>, במובן המאוד צר לפיו אם <span class="math">\(\lim\sup\sqrt[n]{\left|a_{n}\right|}=0\)</span> אז אומרים ש-<span class="math">\(R=\infty\)</span> ואם <span class="math">\(\lim\sup\sqrt[n]{\left|a_{n}\right|}=\infty\)</span> אז אומרים ש-<span class="math">\(R=0\)</span>. המשמעות של <span class="math">\(R=\infty\)</span> היא שהטור מתכנס <strong>תמיד</strong> ואילו המשמעות של <span class="math">\(R=0\)</span> היא שהטור מתבדר <strong>תמיד</strong>.</p>
<p>בואו ניקח עכשיו <span class="math">\(x\)</span> כך ש-<span class="math">\(\left|x\right|<R\)</span> ונוכיח ש-<span class="math">\(\sum_{n=0}^{\infty}a_{n}x^{n}\)</span> מתכנס בהחלט, כלומר ש-<span class="math">\(\sum_{n=0}^{\infty}\left|a_{n}x^{n}\right|\)</span> מתכנס. כדי לעשות את זה נשתמש במבחן השוואה: נראה שקיים מספר <span class="math">\(0<\beta<1\)</span> כך ש-<span class="math">\(\left|a_{n}x^{n}\right|<\beta^{n}\)</span> החל ממקום מסוים. בגלל ש-<span class="math">\(0<\beta<1\)</span> אז הטור <span class="math">\(\sum_{n=0}^{\infty}\beta^{n}\)</span> הוא <strong>טור הנדסי מתכנס</strong> ואפשר להשתמש עליו במבחן ההשוואה. רק נשאר למצוא את ה-<span class="math">\(\beta\)</span> הזה.</p>
<p>אם כן, מכיוון ש-<span class="math">\(\left|x\right|<R\)</span> נובע שקיים <span class="math">\(r\)</span> כך ש-<span class="math">\(\left|x\right|<r<R\)</span> (התכונה הזו נקראת <strong>הצפיפות</strong> של הממשיים). זה אומר ש-<span class="math">\(\frac{1}{R}<\frac{1}{r}\)</span> (זה נכון גם במקרה של <span class="math">\(R=\infty\)</span>) ומכיוון ש-<span class="math">\(\lim\sup\sqrt[n]{\left|a_{n}\right|}=\frac{1}{R}<\frac{1}{r}\)</span> זה אומר שקיים <span class="math">\(N\)</span> שהחל ממנו, לכל <span class="math">\(n>N\)</span> מתקיים <span class="math">\(\sqrt[n]{\left|a_{n}\right|}<\frac{1}{r}\)</span>. זה לא טיעון פשוט כמו שהוא אולי נראה במבט ראשון אז בואו נדבר עליו.</p>
<p>ראשית, הנה טענה כללית על סדרות: אם <span class="math">\(\lim_{n\to\infty}c_{n}=A\)</span> וגם <span class="math">\(A<B\)</span> אז החל ממקום מסויים, <span class="math">\(c_{n}<B\)</span>. ההוכחה של זה היא טכניקה סטנדרטית בעבודה עם סדרות: קחו <span class="math">\(\varepsilon=\frac{B-A}{2}\)</span>, ואז החל ממקום מסוים <span class="math">\(\left|c_{n}-A\right|<\varepsilon\)</span> ומכאן נובע <span class="math">\(c_{n}<A+\varepsilon=\frac{B+A}{2}<\frac{2B}{2}=B\)</span>. אינטואיטיבית, מרגע ש-<span class="math">\(c_{n}\)</span> קרובה ממש ל-<span class="math">\(A\)</span> היא כבר לא יכולה להיות קרובה ממש גם ל-<span class="math">\(B\)</span> ובטח שלא לעבור אותו.</p>
<p>אבל מי היא <span class="math">\(c_{n}\)</span> במקרה שלנו? כזכור, <span class="math">\(c_{n}=\sup\left\{ \sqrt[k]{\left|a_{k}\right|}\right\} _{k>n}\)</span>. זה אומר שה-<span class="math">\(c_{n}\)</span>-ים הם לא האיברים שמעניינים אותו בפני עצמם, אבל למרבה השמחה, הם <strong>חסם</strong> שלהם: אם <span class="math">\(c_{n}<\frac{1}{r}\)</span> אז בוודאי ש-<span class="math">\(\sqrt[n]{\left|a_{n}\right|}\le c_{n}<\frac{1}{r}\)</span> וזה מה שרצינו לקבל. עכשיו נעלה את שני האגפים בחזקת <span class="math">\(n\)</span> ונקבל <span class="math">\(\left|a_{n}\right|<\frac{1}{r^{n}}\)</span>, ולכן נקבל</p>
<p><span class="math">\(\left|a_{n}x^{n}\right|=\left|a_{n}\right|\left|x\right|^{n}<\left(\frac{\left|x\right|}{r}\right)^{n}\)</span></p>
<p>כלומר, נבחר <span class="math">\(\beta=\frac{\left|x\right|}{r}\)</span> וזה המספר שחיפשנו. מכיוון ש-<span class="math">\(\left|x\right|<r\)</span> נקבל שאכן <span class="math">\(\beta<1\)</span>, כמבוקש.</p>
<p>זה החלק של ההתכנסות, אבל מה עם הבונוס של ההתכנסות במ"ש? בשביל זה נשתמש במבחן ה-M של ויירשטראס. כזכור, הרעיון בו הוא לחסום את טור הפונקציות שרוצים להוכיח שמתכנס במ"ש על ידי טור מתכנס של מספרים חיוביים. אני אעשה את זה באופן די דומה למה שעשיתי לפני רגע: הפעם אנחנו מתחילים עם <span class="math">\(0<r<R\)</span> ספציפי וצריכים לחסום את כל ה-<span class="math">\(\left|a_{n}x^{n}\right|\)</span>-ים עבור <span class="math">\(\left|x\right|<r\)</span>. אז מה שנעשה הוא לקחת <span class="math">\(s\)</span> כך ש-<span class="math">\(r<s<R\)</span> ולנקוט באותה טכניקה של קודם כדי לחסום את <span class="math">\(\left|a_{n}x^{n}\right|\)</span> על ידי <span class="math">\(\left(\frac{\left|x\right|}{s}\right)^{n}\)</span>. מכיוון ש-<span class="math">\(\left|x\right|<r<s\)</span> שוב קיבלנו ש-<span class="math">\(\sum\left(\frac{\left|x\right|}{s}\right)^{n}\)</span> הוא טור הנדסי מתכנס, וסיימנו.</p>
<p>מה עם התבדרות? ובכן, על פניו ברור מה צריך לעשות - נחסום את הטור <strong>מלמטה</strong> על ידי טור הנדסי מתבדר, ולכן נקבל שהטור עצמו מתבדר. עם זאת, תהיה פה נקודה עדינה שצריך להיזהר לא לפספס ותאלץ אותנו להשתמש בטיעון קצת שונה. הנה מה שקורה אם אני מנסה ללכת עם מה שנראה מתבקש: אם <span class="math">\(\left|x\right|>R\)</span> אז ניקח <span class="math">\(\left|x\right|>r>R\)</span> ועכשיו <span class="math">\(\frac{1}{r}<\frac{1}{R}\)</span>. עכשיו אני רוצה להגיע למצב שבו אני אומר "אוקיי, <span class="math">\(\left|a_{n}x^{n}\right|>\left(\frac{\left|x\right|}{r}\right)^{n}>1\)</span> ולכן אפשר לבצע השוואה עם הטור המתבדר <span class="math">\(\sum\left(\frac{\left|x\right|}{r}\right)^{n}\)</span> שמתבדר כי <span class="math">\(\left|x\right|>r\)</span> ולכן <span class="math">\(\frac{\left|x\right|}{r}>1\)</span>". אבל כדי להגיע אליו אני צריך שיתקיים <span class="math">\(\left|a_{n}\right|>\frac{1}{r^{n}}\)</span> וזה... לא מובן מאליו.</p>
<p>בואו נחזור רגע אחורה. כשהתקיים <span class="math">\(\frac{1}{R}<\frac{1}{r}\)</span> זה היה קל - הסתכלנו על סדרת ה-<span class="math">\(c_{n}=\sup\left\{ \sqrt[k]{\left|a_{k}\right|}\right\} _{k>n}\)</span> ואמרנו שהחל ממקום מסויים היא קרובה מספיק ל-<span class="math">\(\frac{1}{R}\)</span> כך שמובטח לנו <span class="math">\(c_{n}<\frac{1}{r}\)</span>, ואז השתמשנו בכך ש-<span class="math">\(\sqrt[n]{\left|a_{n}\right|}\le c_{n}\)</span>. עכשיו אנחנו רוצים לעשות משהו שהוא סוג של ההפך: אפשר למצוא מקום <span class="math">\(N\)</span> שהחל ממנו, לכל <span class="math">\(n>N\)</span> מתקיים <span class="math">\(c_{n}>\frac{1}{r}\)</span> - שוב, פשוט בגלל קרבה מספיק גדולה אל <span class="math">\(\frac{1}{R}\)</span>. אלא שעכשיו <strong>אי אפשר</strong> להסיק מזה <span class="math">\(\sqrt[n]{\left|a_{n}\right|}>\frac{1}{r}\)</span> כי <strong>לא נכון</strong> ש-<span class="math">\(\sqrt[n]{\left|a_{n}\right|}\ge c_{n}\)</span>. אז מה כן נכון?</p>
<p>שימו לב שקודם כל מה שהשתמנו בו היה <span class="math">\(\sqrt[n]{\left|a_{n}\right|}\le c_{n}\)</span>, כלומר ש-<span class="math">\(c_{n}\)</span> הוא <strong>חסם מלמעלה</strong> של הסדרה. לא השתמשנו בכך שהוא סופרמום - שהוא החסם מלמעלה <strong>הקטן ביותר</strong>. באופן כללי, אם <span class="math">\(A=\sup X\)</span> זה אומר שלכל <span class="math">\(\varepsilon>0\)</span> קיים <span class="math">\(x\in X\)</span> כך ש-<span class="math">\(x\)</span> קרוב אל <span class="math">\(A\)</span> עד כדי <span class="math">\(\varepsilon\)</span>. אז מה שאני <strong>יכול</strong> לעשות, אם מובטח לי <span class="math">\(c_{n}>\frac{1}{r}\)</span>, הוא להגיד שיש איבר <span class="math">\(\sqrt[k]{\left|a_{k}\right|}\)</span> כלשהו עם <span class="math">\(k\ge n\)</span> שקרוב מספיק אל <span class="math">\(c_{n}\)</span> ולכן מקיים <span class="math">\(\frac{1}{r}<\sqrt[k]{\left|a_{k}\right|}\)</span>. מכיוון שאני יכול לעשות את זה <strong>לכל</strong> <span class="math">\(n>N\)</span>, אני מקבל שיש אינסוף איברים <span class="math">\(\sqrt[k]{\left|a_{k}\right|}\)</span> כאלו (זה לא יכול להיות כל פעם אותו איבר לכל ערך של <span class="math">\(n\)</span> כי מתישהו נקבל <span class="math">\(n>k\)</span> ואז האיבר שיתאים לו יהיה חדש).</p>
<p>אז אם לסכם, הצלחתי להראות שמתקיים <span class="math">\(\left|a_{n}\right|>\frac{1}{r^{n}}\)</span> עבור אינסוף ערכים שונים של <span class="math">\(n\)</span>, אבל לא "לכל <span class="math">\(n>N\)</span> עבור <span class="math">\(N\)</span> מסוים". זה לא מאפשר לי להשתמש במבחן השוואה, אבל כאן אני לא צריך את זה כי הטור <span class="math">\(\sum\left(\frac{\left|x\right|}{r}\right)^{n}\)</span> לא סתם מתבדר - האיבר הכללי שלו שואף לאינסוף ובפרט לא מתכנס לאפס (להבדיל מהטור <span class="math">\(\sum\frac{1}{n}\)</span> שמתבדר למרות שהאיבר הכללי שלו שואף לאפס).</p>
<p>כזכור, התחלנו עם <span class="math">\(x\)</span> שמקיים <span class="math">\(\left|x\right|>r\)</span>, כלומר <span class="math">\(\frac{\left|x\right|}{r}>1\)</span>, ולכן <span class="math">\(\left(\frac{\left|x\right|}{r}\right)^{n}>1\)</span>, ולכן עבור אינסוף ערכים של <span class="math">\(n\)</span></p>
<p><span class="math">\(\left|a_{n}x^{n}\right|=\left|a_{n}\right|\left|x\right|^{n}>\frac{\left|x\right|^{n}}{r^{n}}=\left(\frac{\left|x\right|}{r}\right)^{n}>1\)</span></p>
<p>וזה מספיק טוב, כי זה מראה שהאיבר הכללי של הטור <span class="math">\(\sum a_{n}x^{n}\)</span> לא שואף לאפס, מה שמסיים את ההוכחה שהטור מתבדר.</p>
<p>מה לגבי היחידות של <span class="math">\(R\)</span>? ובכן, ראינו שמתקיים</p>
<ul> <li>אם <span class="math">\(\left|x\right|<R\)</span> אז הטור <span class="math">\(\sum_{n=0}^{\infty}a_{n}x^{n}\)</span> מתכנס.</li>


<li>אם <span class="math">\(\left|x\right|>R\)</span> אז הטור <span class="math">\(\sum_{n=0}^{\infty}a_{n}x^{n}\)</span> מתבדר.</li>

</ul>

<p>בואו נניח שזה קורה עבור שני ערכים <span class="math">\(R_{1},R_{2}\)</span> ונראה מה אפשר לומר עליהם. במקרה הזה שימו לב ששניהם חייבים להיות <strong>ממשיים</strong> (או <span class="math">\(\infty\)</span>) אחרת אין משמעות להשוואה כמו <span class="math">\(\left|x\right|<R\)</span> (אין יחס סדר טבעי על המספרים המרוכבים כי כל יחס סדר שננסה להגדיר "לא ישחק יפה" עם פעולות החשבון). אם אפשר להשוות אותם בפרט אפשר להשוות אותם זה לזה. נניח ש-<span class="math">\(R_{1}<R_{2}\)</span> וניקח <span class="math">\(x\)</span> כך ש-<span class="math">\(R_{1}<\left|x\right|<R_{2}\)</span>. אז מכיוון ש-<span class="math">\(\left|x\right|<R_{2}\)</span> הטור <span class="math">\(\sum_{n=0}^{\infty}a_{n}x^{n}\)</span> מתכנס, אבל בגלל ש-<span class="math">\(R_{1}<\left|x\right|\)</span> אז אותו טור מתבדר - מן הסתם זה לא יכול לקרות, ולכן <span class="math">\(R_{1}=R_{2}\)</span>. זה מסיים את המשפט הזה: הראינו שלטור חזקות יש רדיוס התכנסות, וגם מצאנו סוג של דרך לחשב אותו.</p>
<h2>מה קורה עם מבחן המנה?</h2>

<p>לפני ההוכחה הארוכה הזו, הצעתי את האפשרות הזו: להסתכל על הגבול <span class="math">\(\lim_{n\to\infty}\left|\frac{a_{n+1}}{a_{n}}\right|=L\)</span> אם הוא קיים, ולהגדיר <span class="math">\(R=\frac{1}{L}\)</span>. אפשר גם לעשות את זה פשוט יותר: להגדיר <span class="math">\(R=\lim_{n\to\infty}\left|\frac{a_{n}}{a_{n+1}}\right|\)</span> <strong>אם</strong> הגבול הזה קיים. אני טוען ש<strong>אם</strong> הגבול קיים, אז הוא באמת שווה לרדיוס ההתכנסות. בואו נוכיח את זה.</p>
<p>בזכות טענת היחידות שראינו קודם, מה שאנחנו צריכים להוכיח הוא את שני הדברים הבאים:</p>
<ul> <li>אם <span class="math">\(\left|x\right|<R\)</span> אז הטור <span class="math">\(\sum_{n=0}^{\infty}a_{n}x^{n}\)</span> מתכנס.</li>


<li>אם <span class="math">\(\left|x\right|>R\)</span> אז הטור <span class="math">\(\sum_{n=0}^{\infty}a_{n}x^{n}\)</span> מתבדר.</li>

</ul>

<p>נתחיל מהמקרה <span class="math">\(\left|x\right|<R\)</span>. כרגיל, נתחיל בלקחת <span class="math">\(r\)</span> כך ש-<span class="math">\(\left|x\right|<r<R\)</span>. עכשיו, כדי להוכיח ש-<span class="math">\(\sum_{n=0}^{\infty}a_{n}x^{n}\)</span> מתכנס, אני אמצא קבוע <span class="math">\(B\)</span> כך שמתקיים</p>
<p><span class="math">\(\sum_{n=N}^{\infty}\left|a_{n}x^{n}\right|\le\sum_{n=N}^{\infty}B\left(\frac{\left|x\right|}{r}\right)^{n}\)</span> </p>
<p>החל ממקום מסוים <span class="math">\(N\)</span>, וזה יסיים את ההוכחה כי הטור הימני הוא טור הנדסי מתכנס (הוא מתכנס כי <span class="math">\(\left|x\right|<r\)</span>) ולכן אפשר להשתמש במבחן ההשוואה. </p>
<p>כדי למצוא את <span class="math">\(B\)</span> אני אשתמש בכך ש-<span class="math">\(\lim_{n\to\infty}\left|\frac{a_{n}}{a_{n+1}}\right|=R\)</span> ולכן אפשר לקחת <span class="math">\(N\)</span> גדול דיו כך ש-<span class="math">\(\left|\frac{a_{n}}{a_{n+1}}\right|>r\)</span> לכל <span class="math">\(n\ge N\)</span>. עכשיו אני אגדיר <span class="math">\(B=\left|a_{N}\right|r^{N}\)</span>, ועכשיו בואו נראה שלכל <span class="math">\(n\ge N\)</span> מתקיים <span class="math">\(\left|a_{n}\right|r^{n}\le B\)</span>. </p>
<p>ראשית, מכיוון ש-<span class="math">\(\left|\frac{a_{n}}{a_{n+1}}\right|>r\)</span> לכל <span class="math">\(n\ge N\)</span> אז בפרט <span class="math">\(r\cdot\left|a_{n+1}\right|<\left|a_{n}\right|\)</span> לכל <span class="math">\(n\ge N\)</span>, וזה טוב לי כי זה מאפשר לי לעשות טיעון אינדוקטיבי. ראשית:</p>
<p><span class="math">\(\left|a_{N+1}\right|r^{N+1}=r\left|a_{N+1}\right|r^{N}<\left|a_{N}\right|r^{N}=B\)</span></p>
<p>שנית:</p>
<p><span class="math">\(\left|a_{N+2}\right|r^{N+2}=r\left|a_{N+2}\right|r^{N+1}<\left|a_{N+1}\right|r^{N+1}<B\)</span></p>
<p>וכן הלאה; אני מקבל ש-<span class="math">\(\left|a_{n}\right|r^{n}\le B\)</span> לכל <span class="math">\(n\ge N\)</span>, כלומר <span class="math">\(\left|a_{n}\right|\le B\cdot\frac{1}{r^{n}}\)</span> ולכן <span class="math">\(\left|a_{n}x^{n}\right|\le B\left(\frac{\left|x\right|}{r}\right)^{n}\)</span> והשגנו את מה שרצינו.</p>
<p>עכשיו נניח ש-<span class="math">\(\left|x\right|>R\)</span> ונוכיח שהטור מתבדר עם טיעון מאוד דומה, אפילו נשתמש באותו <span class="math">\(B\)</span>. מי שיהיה שונה הפעם הוא <span class="math">\(r\)</span>, מה שסוג של יהפוך את הטיעון שהשתמשנו בו קודם. אנחנו בוחרים <span class="math">\(r\)</span> כך ש-<span class="math">\(R<r<\left|x\right|\)</span> ולוקחים <span class="math">\(N\)</span> גדול דיו כך ש-<span class="math">\(\left|\frac{a_{n}}{a_{n+1}}\right|<r\)</span> לכל <span class="math">\(b\ge N\)</span>. ההיפוך של אי השוויון הפעם משמעותו ש-<span class="math">\(\left|a_{n}\right|<r\cdot\left|a_{n+1}\right|\)</span> ולכן הטיעון האינדוקטיבי של קודם מוכיח הפעם ש-<span class="math">\(\left|a_{n}\right|r^{n}\ge B=\left|a_{N}\right|r^{N}\)</span> ולכן נקבל את החסם</p>
<p><span class="math">\(\left|a_{n}x^{n}\right|\ge B\left(\frac{\left|x\right|}{r}\right)^{n}\)</span></p>
<p>מה שחוסם את <span class="math">\(\sum_{n=N}^{\infty}\left|a_{n}x^{n}\right|\)</span> מלמטה על ידי טור הנדסי מתבדר, ומסיים את ההוכחה גם במקרה הזה.</p>
<h2>שתי הערות מרוכבות לסיום</h2>

<p>לפני שאני מסיים את הפוסט הזה, הנה שתי נקודות על מה בעצם ההיקף של מה שעשינו פה.</p>
<p>ראשית, כמו שאמרתי קודם, כל מה שהולך בפוסט הזה תקף לא רק במספרים ממשיים אלא גם במספרים מרוכבים - למעשה, במספרים מרוכבים העיסוק בטורי חזקות הרבה יותר דומיננטי (ואני מקווה להראות את זה בפוסטים הבאים). שווה להסתכל על ההוכחות שראינו ולבדוק האם משהו "נשבר" בגלל השימוש במרוכבים. מה שאפשר לשים לב אליו הוא שרוב הזמן אנחנו מפעילים את הערך המוחלט על האיברים שלנו (מתעסקים ב-<span class="math">\(\left|x\right|\)</span> וב-<span class="math">\(\left|a_{n}\right|\)</span>), מה שמעביר אותנו לטיעונים שעוסקים במספרים חיוביים, שהתורה של טורים עבורם היא פשוטה למדי. מה שאני רוצה לנסות לשכנע אתכם עכשיו הוא שהמרוכבים הם לא סתם טרמפיסטים שמצטרפים לתורה היפה של טורי חזקות במספרים ממשיים, אלא ממש ההקשר ה"נכון" שבו צריך לראות אותם. ובשביל זה יש לי דוגמא שאני מאוד אוהב לשלוף - הטור <span class="math">\(1-x^{2}+x^{4}-x^{6}+\ldots\)</span>.</p>
<p>ראשית, תזכורת קלה: ראינו שעבור הטור ההנדסי <span class="math">\(\sum_{n=0}^{\infty}t^{n}\)</span>, כאשר <span class="math">\(\left|t\right|<1\)</span> מתקיים <span class="math">\(\sum_{n=0}^{\infty}t^{n}=\frac{1}{1-t}\)</span>. עברתי להשתמש באות <span class="math">\(t\)</span> כי עכשיו אני הולך להציב בה דברים: אני אציב <span class="math">\(t=-x^{2}\)</span>, ואקבל את השוויון</p>
<p><span class="math">\(\sum_{n=0}^{\infty}\left(-x^{2}\right)^{n}=\sum_{n=0}^{\infty}\left(-1\right)^{n}x^{2n}=\frac{1}{1+x^{2}}\)</span></p>
<p>השוויון הזה נכון כאשר <span class="math">\(\left|t\right|<1\)</span>, כלומר כאשר <span class="math">\(\left|-x^{2}\right|<1\)</span>, כלומר כאשר <span class="math">\(\left|x\right|<1\)</span> - בדיוק כמו קודם. אפשר לחשב במפורש את רדיוס ההתכנסות של הטור: סדרת המקדמים שלו היא <span class="math">\(1,0,-1,0,1,0,-1,0,\ldots\)</span> ולכן <span class="math">\(\lim\sup\sqrt[n]{\left|a_{n}\right|}=1\)</span> ורדיוס ההתכנסות הוא אכן 1 והכל טוב ויפה. אבל <strong>למה, בעצם</strong>?</p>
<p>כי בואו נסתכל רגע על הפונקציה <span class="math">\(\frac{1}{1+x^{2}}\)</span>, שאמרנו שהטור שווה לה בתחומי רדיוס ההתכנסות. אם אנחנו עובדים במספרים ממשיים, אז <span class="math">\(x\)</span> יכול להתקרב אל רדיוס ההתכנסות בשתי דרכים: או להתקרב ל-<span class="math">\(1\)</span>, או להתקרב אל <span class="math">\(-1\)</span>. בשני המקרים הללו, <span class="math">\(x^{2}\)</span> יתקרב אל <span class="math">\(1\)</span> ולכן הערך של הפונקציה יתקרב ל-<span class="math">\(\frac{1}{2}\)</span> בצורה רציפה, והכל נראה בסדר גמור בלי שום בעיה. אז למה הטיעון הזה מפסיק לעבוד ב-<span class="math">\(\left|x\right|=1\)</span>?</p>
<p>כשאנחנו מסתכלים על פונקציה כמו <span class="math">\(\frac{1}{1-x}\)</span> שהגיעה מהטור ההנדסי המקורי, הבעיה ברורה לגמרי - כש-<span class="math">\(x\)</span> ישאף ל-1, הפונקציה "תתפוצץ". אבל ב-<span class="math">\(\frac{1}{1+x^{2}}\)</span> אין שום פיצוץ דומה. עבור מי שמכיר רק מספרים ממשיים, זו אנומליה. זה לא "פרדוקס" או "סתירה במתמטיקה" כי ראינו את כל ההוכחות והן עובדות טוב - אבל יש פה תחושה שחסר משהו. פיצוץ. איפה הפיצוץ?</p>
<p>התשובה, כמובן, היא שהפיצוץ מגיע <strong>במספרים מרוכבים</strong>. אם אני מציב <span class="math">\(x=i\)</span>, אז <span class="math">\(\frac{1}{1+x^{2}}\)</span> יתפוצץ. מכיוון ש-<span class="math">\(\left|x\right|=\left|i\right|=1\)</span> במקרה הזה, הפיצוץ <strong>באמת</strong> מתרחש ברדיוס ההתכנסות; פשוט אין לי שום דרך לראות אותו אם אני מגביל את העולם שלי למספרים ממשיים. זו המחשה שאני מאוד אוהב לכך שהמספרים המרוכבים "נמצאים שם" בין אם נאמין בהם ובין אם לא, והשאלה היא רק אם נצמצם את המתמטיקה שלנו בצורה מלאכותית כדי שתתעלם מקיומם, או לא (אני לא מכיר אף אחד שבאמת מתעלם מקיום מרוכבים כיום).</p>
<p>הנקודה השניה, ההגדרה של טור חזקות שהשתמשתי בה היא קצת מוגבלת. בואו נסתכל על הטור <span class="math">\(\sum_{n=0}^{\infty}a_{n}x^{n}\)</span>. אם אני מציב <span class="math">\(x=0\)</span>, הטור הזה <strong>תמיד מתכנס</strong>, פשוט כי הערך היחיד שלו שאולי שונה מאפס הוא <span class="math">\(a_{0}\)</span>. כלומר 0 היא נקודה "מיוחדת". כשאנחנו מדברים על רדיוס התכנסות, אנחנו מדברים על מספר <span class="math">\(R\)</span> כך שהטור מתכנס בכך הנקודות <span class="math">\(\left|x\right|<R\)</span>, כלומר, אם אני אקח את העצה שנתתי קודם ואסתכל על המספרים המרוכבים <span class="math">\(\mathbb{C}\)</span>, על כל הנקודות <strong>בעיגול </strong>הפתוח ברדיוס <span class="math">\(R\)</span> סביב <span class="math">\(0\)</span> (עיגול <strong>פתוח</strong> פירושו שלא לוקחים את השפה שלו אלא רק את מה ש"בפנים"). מכאן השם "רדיוס התכנסות" מגיע, כמובן. אבל למה הכל חייב להיות סביב 0? אי אפשר להסתכל על טורים שמתכנסים בעיגול סביב נקודה אחרת? ובכן, אפשר.</p>
<p>ההגדרה הכללית יותר של טור חזקות שנהוג להשתמש בה היא טור מהצורה <span class="math">\(\sum_{n=0}^{\infty}a_{n}\left(x-a\right)^{n}\)</span> כאשר על הנקודה <span class="math">\(a\)</span> אומרים שפיתחנו את הטור <strong>סביבה</strong>. כמו במקרה הקודם של <span class="math">\(a=0\)</span>, כך כאן - הטור תמיד יתכנס כאשר <span class="math">\(x=a\)</span>, וקיים רדיוס התכנסות <span class="math">\(R\)</span> כך שהטור מתכנס בכל הנקודות בעיגול הפתוח <span class="math">\(\left|x-a\right|<R\)</span>. כל ההוכחות שראינו קודם מספיקות כדי להוכיח את זה, כי בהינתן הטור <span class="math">\(\sum_{n=0}^{\infty}a_{n}\left(x-a\right)^{n}\)</span> תמיד ניתן לבצע את החלפת המשתנים <span class="math">\(y=x-a\)</span>, להוכיח הכל על הטור <span class="math">\(\sum_{n=0}^{\infty}a_{n}y^{n}\)</span>, ואז לחזור אל <span class="math">\(x\)</span>. רדיוס ההתכנסות עצמו הוא תכונה של סדרת המקדמים <span class="math">\(a_{n}\)</span>, לא של הנקודה שסביבה הטור מפותח.</p>
<p>כאן מסתיים הפוסט הזה, אבל אפשר בצדק לתהות למה להשקיע כל כך הרבה בטורי חזקות - האם הם באמת שימושיים? ובכן, אני מקווה לתת לזה תשובה חלקית בפוסט הבא.</p>
        </article>
        
        <footer>
            <p>© כל הזכויות שמורות לגדי אלכסנדרוביץ'</p>
        </footer>
    </div>

    
    <script>
        function toggleMobileMenu() {
            const navLinks = document.getElementById('navLinks');
            navLinks.classList.toggle('expanded');
        }
        
        function searchPosts() {
            const searchTerm = document.getElementById('searchInput').value;
            if (searchTerm.trim()) {
                window.location.href = '/post_list.html?search=' + encodeURIComponent(searchTerm);
            }
        }
        
        document.getElementById('searchInput').addEventListener('keypress', function(e) {
            if (e.key === 'Enter') {
                searchPosts();
            }
        });
    </script>
    
    
    <!-- Auto-render KaTeX math -->
    <script>
        document.addEventListener("DOMContentLoaded", function() {
            renderMathInElement(document.body, {
                delimiters: [
                    {left: "\\[", right: "\\]", display: true},
                    {left: "\\(", right: "\\)", display: false}
                ],
                throwOnError: false
            });
        });
    </script>

</body>
</html>