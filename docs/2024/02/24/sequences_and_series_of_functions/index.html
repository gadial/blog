<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>סדרות וטורים של פונקציות - לא מדויק</title>
    <link rel="icon" type="image/x-icon" href="/favicon.ico">
    
    
    <!-- KaTeX for math rendering -->
    <link rel="stylesheet" href="https://cdn.jsdelivr.net/npm/katex@0.16.9/dist/katex.min.css">
    <script defer src="https://cdn.jsdelivr.net/npm/katex@0.16.9/dist/katex.min.js"></script>
    <script defer src="https://cdn.jsdelivr.net/npm/katex@0.16.9/dist/contrib/auto-render.min.js"></script>

    
    <style>
        * {
            margin: 0;
            padding: 0;
            box-sizing: border-box;
        }
        
        body {
            font-family: 'Arial', 'David', 'Tahoma', sans-serif;
            line-height: 1.6;
            color: #333;
            background-color: #f5f5f5;
        }
        
        /* Top navigation bar */
        .top-nav {
            background: #2c3e50;
            padding: 15px 20px;
            box-shadow: 0 2px 5px rgba(0,0,0,0.1);
        }
        
        .top-nav .nav-container {
            max-width: 1200px;
            margin: 0 auto;
            display: flex;
            align-items: center;
            justify-content: space-between;
            gap: 20px;
        }
        
        .top-nav .site-title {
            font-size: 1.5em;
            font-weight: bold;
            color: white;
            text-decoration: none;
            white-space: nowrap;
        }
        
        .top-nav .nav-links {
            display: flex;
            gap: 20px;
            align-items: center;
            flex-wrap: wrap;
        }
        
        .top-nav .nav-links a {
            color: #ecf0f1;
            text-decoration: none;
            padding: 5px 10px;
            border-radius: 4px;
            transition: background 0.2s;
            white-space: nowrap;
        }
        
        .top-nav .nav-links a:hover {
            background: #34495e;
        }
        
        .top-nav .search-box {
            display: flex;
            gap: 5px;
        }
        
        .top-nav .search-box input {
            padding: 5px 10px;
            border: none;
            border-radius: 4px;
            font-size: 0.9em;
            min-width: 150px;
        }
        
        .top-nav .search-box button {
            padding: 5px 15px;
            background: #3498db;
            color: white;
            border: none;
            border-radius: 4px;
            cursor: pointer;
            transition: background 0.2s;
        }
        
        .top-nav .search-box button:hover {
            background: #2980b9;
        }
        
        /* Blockquote styling */
        blockquote {
            background: #f9f9f9;
            border-right: 5px solid #ccc;
            margin: 1.5em 10px;
            padding: 0.5em 10px;
            quotes: "\201C""\201D""\2018""\2019";
        }
        
        blockquote:before {
            color: #ccc;
            content: open-quote;
            font-size: 4em;
            line-height: 0.1em;
            margin-left: 0.25em;
            vertical-align: -0.4em;
        }
        
        blockquote p {
            display: inline;
        }
        
        
        body {
            line-height: 1.8;
        }
        
        .container {
            max-width: 800px;
            margin: 20px auto;
            background: white;
            padding: 40px;
            box-shadow: 0 2px 10px rgba(0,0,0,0.1);
            border-radius: 8px;
        }
        
        header {
            margin-bottom: 40px;
            border-bottom: 2px solid #e0e0e0;
            padding-bottom: 20px;
        }
        
        h1 {
            font-size: 2.5em;
            margin-bottom: 10px;
            color: #2c3e50;
        }
        
        .post-meta {
            color: #7f8c8d;
            font-size: 0.9em;
        }
        
        .post-meta .date {
            margin-left: 15px;
        }
        
        .post-meta .categories,
        .post-meta .tags {
            display: inline;
        }
        
        .post-meta .categories a,
        .post-meta .tags a {
            color: #3498db;
            text-decoration: none;
            margin: 0 5px;
        }
        
        .post-meta .categories a:hover,
        .post-meta .tags a:hover {
            text-decoration: underline;
        }
        
        article {
            font-size: 1.1em;
        }
        
        article h2 {
            margin-top: 30px;
            margin-bottom: 15px;
            color: #34495e;
            font-size: 1.8em;
        }
        
        article h3 {
            margin-top: 25px;
            margin-bottom: 12px;
            color: #34495e;
            font-size: 1.4em;
        }
        
        article p {
            margin-bottom: 15px;
            text-align: justify;
        }
        
        article ul, article ol {
            margin-right: 30px;
            margin-bottom: 15px;
        }
        
        article li {
            margin-bottom: 8px;
        }
        
        article code {
            background-color: #f4f4f4;
            padding: 2px 6px;
            border-radius: 3px;
            font-family: 'Courier New', monospace;
            font-size: 0.9em;
        }
        
        article pre {
            background-color: #2d2d2d;
            color: #f8f8f2;
            padding: 15px;
            border-radius: 5px;
            overflow-x: auto;
            margin-bottom: 20px;
            direction: ltr;
            text-align: left;
        }
        
        article pre code {
            background-color: transparent;
            padding: 0;
            color: inherit;
        }
        
        /* Image styles - responsive and contained */
        article img {
            max-width: 100%;
            height: auto;
            display: block;
            margin: 20px auto;
        }
        
        /* Math rendering styles */
        .math {
            direction: ltr;
        }
        
        span.math {
            direction: ltr;
        }
        
        /* Override RTL for KaTeX */
        .katex {
            direction: ltr;
            unicode-bidi: embed;
        }
        
        div.math {
            display: block;
            text-align: center;
            padding: 15px 0;
            direction: ltr;
        }
        
        /* RTL adjustments for code blocks */
        .highlight {
            direction: ltr;
            text-align: left;
        }
        
        footer {
            margin-top: 60px;
            padding-top: 20px;
            border-top: 1px solid #e0e0e0;
            text-align: center;
            color: #95a5a6;
            font-size: 0.9em;
        }
        
        /* Responsive design */
        @media (max-width: 768px) {
            .container {
                padding: 20px;
            }
            
            h1 {
                font-size: 2em;
            }
            
            article {
                font-size: 1em;
            }
        }
        
        /* Post navigation */
        .post-navigation {
            display: flex;
            justify-content: space-between;
            margin-bottom: 30px;
            padding-bottom: 20px;
            border-bottom: 2px solid #e0e0e0;
            gap: 20px;
        }
        
        .post-navigation .nav-link {
            flex: 1;
            text-decoration: none;
            color: #2c3e50;
            padding: 15px;
            background: #f8f9fa;
            border-radius: 5px;
            transition: background 0.2s;
        }
        
        .post-navigation .nav-link:hover {
            background: #e9ecef;
        }
        
        .post-navigation .nav-prev {
            text-align: right;
        }
        
        .post-navigation .nav-next {
            text-align: left;
        }
        
        .post-navigation .nav-label {
            font-size: 0.85em;
            color: #7f8c8d;
            display: block;
            margin-bottom: 5px;
        }
        
        .post-navigation .nav-title {
            font-weight: bold;
            font-size: 1.1em;
        }

    </style>
</head>
<body>
    <nav class="top-nav">
        <div class="nav-container">
            <a href="/" class="site-title">לא מדויק</a>
            <div class="nav-links">
                <a href="/">דף הבית</a>
                <a href="/random.html">פוסט אקראי</a>
                <a href="/post_list.html">כל הפוסטים</a>
                <div class="search-box">
                    <input type="text" id="searchInput" placeholder="חיפוש...">
                    <button onclick="searchPosts()">חפש</button>
                </div>
            </div>
        </div>
    </nav>
    
    
    <div class="container">
        <!-- Post Navigation -->
        
        <nav class="post-navigation">
            
            <a href="/2023/12/16/quadratic_equations/" class="nav-link nav-prev">
                <span class="nav-label">פוסט ישן יותר →</span>
                <span class="nav-title">אז איך באמת פותרים משוואה ריבועית?</span>
            </a>
            

            
            <a href="/2024/03/14/pi_in_the_bible/" class="nav-link nav-next">
                <span class="nav-label">← פוסט חדש יותר</span>
                <span class="nav-title">מה כל הסיפור הזה עם הערך של פאי בתנ&#34;ך?</span>
            </a>
            
        </nav>
        
        
        <header>
            <h1>סדרות וטורים של פונקציות</h1>
            <div class="post-meta">
                <span class="date">2024-02-24</span>
                
                <span class="categories">
                    | קטגוריות:
                    
                    <a href="/categories/אנליזה מתמטית.html">אנליזה מתמטית</a>
                    
                </span>
                
                
                <span class="tags">
                    | תגיות:
                    
                    <a href="/tags/סדרות של פונקציות.html">סדרות של פונקציות</a>
                    
                    <a href="/tags/טורים של פונקציות.html">טורים של פונקציות</a>
                    
                </span>
                
            </div>
        </header>
        
        <article>
            <h2>מבוא</h2>

<p>חור גדול שנותר עד היום בבלוג הוא אותו חלק של החשבון הדיפרנציאלי והאינטגרלי שמתעסק <strong>בטורים של פונקציות</strong>. לא רק שזה נושא מגניב בפני עצמו, אלא גם שהמחסור בו הוא המכשול הגדול ביותר בדרך שלי לסגירת עוד חור גדול בבלוג - <strong>אנליזה מרוכבת</strong>. אז בואו נסגור את החור הזה סוף סוף.</p>
<p>אני אניח פה שאנחנו מכירים את מושגי הבסיס הרלוונטיים בחדו"א, כי יש לי כבר פוסטים עליהם: <a href="https://gadial.net/2010/10/26/limit_of_functions_and_continuity/">על המושגים של גבול של פונקציה ופונקציות רציפות</a>; על <a href="https://gadial.net/2010/10/03/limit_of_sequence/">גבולות של סדרות</a>; <a href="https://gadial.net/2008/06/17/infinite_series/">ועל טורים אינסופיים של מספרים</a>. אבל אין סיבה עקרונית לא להזכיר את המושגים הללו בקיצור גם כאן, כי נשתמש בהם כל הזמן.</p>
<p>אנחנו בחדו"א עובדים מעל <span class="math">\(\mathbb{R}\)</span>, כלומר מתעסקים בסדרות שהאיברים שלהן הם מספרים ממשיים ופונקציות שמקבלות ממשיים ומחזירות ממשיים. על הממשיים מוגדר לנו מושג של <strong>מרחק</strong> בעזרת פונקציית הערך המוחלט: המרחק בין <span class="math">\(a\)</span> ל-<span class="math">\(b\)</span> הוא <span class="math">\(\left|a-b\right|\)</span>. הרעיון הכללי מאחורי <strong>גבול</strong>, המושג שעליו החדו"א המודרני נבנה, הוא שהאובייקט שלנו (סדרה או פונקציה) "מתקרב" אל ערך אחד ספציפי - הגבול - במובן זה שהמרחק ביניהם נהיה "קטן כרצוננו" אם מתמקדים בחלק של האובייקט שלנו שעליו אומרים שהוא שואף אל הגבול. בואו נראה איך זה בא לידי ביטוי בסדרות של מספרים ובפונקציות:</p>
<ul> <li>אומרים שהסדרה האינסופית <span class="math">\(\left\{ a_{n}\right\} _{n=0}^{\infty}\)</span> <strong>שואפת</strong> לגבול <span class="math">\(L\)</span> ומסמנים את זה <span class="math">\(\lim_{n\to\infty}a_{n}=L\)</span> (או סתם <span class="math">\(a_{n}\to L\)</span>) אם <strong>לכל</strong> <span class="math">\(\varepsilon&gt;0\)</span> <strong>קיים</strong> <span class="math">\(N\)</span> טבעי כך שלכל <span class="math">\(n&gt;N\)</span> מתקיים <span class="math">\(\left|a_{n}-L\right|&lt;\varepsilon\)</span></li>


<li>אומרים שהפונקציה <span class="math">\(f\left(x\right):\mathbb{R\to\mathbb{R}}\)</span> <strong>שואפת לגבול</strong> <span class="math">\(L\)</span> כאשר <span class="math">\(x\)</span> <strong>שואף</strong> לנקודה <span class="math">\(x_{0}\)</span> ומסמנים את זה <span class="math">\(\lim_{x\to x_{0}}f\left(x\right)=L\)</span> אם <strong>לכל</strong> <span class="math">\(\varepsilon&gt;0\)</span> <strong>קיים</strong> <span class="math">\(\delta&gt;0\)</span> כך שאם <span class="math">\(0&lt;\left|x-x_{0}\right|&lt;\delta\)</span> אז <span class="math">\(\left|f\left(x\right)-L\right|&lt;\varepsilon\)</span></li>

</ul>

<p>זו לא הגדרה קלה לעיכול ולכן אני ממליץ על הפוסטים שקישרתי אליהם (או המקורות הרבים האחרים שמסבירים את הנושא טוב ממני!) אם היא לא יושבת טוב כרגע. אני רוצה שננצל את ההזדמנות לכך ששתי הההגדרות יושבות זו לצד זו כדי לראות את הדמיון הרב ביניהן: בהגדרה הראשונה אנחנו מסתכלים על החלק של הסדרה שהוא "כל מה שגדול מ-<span class="math">\(N\)</span>" ובהגדרה השניה אנחנו מסתכלים על החלק של הפונקציה שהוא "כל הפלטים של הפונקציה על סביבה בגודל <span class="math">\(\delta\)</span> של <span class="math">\(x_{0}\)</span> שלא כוללת את הקצוות או את <span class="math">\(x_{0}\)</span> עצמה" ובשני המקרים אנחנו דורשים ש<strong>כל</strong> מה שנמצא באותו איזור שאנחנו מסתכלים עליו יהיה קרוב ל-<span class="math">\(L\)</span> עד כדי ה-<span class="math">\(\varepsilon\)</span> השרירותי שהתחלנו ממנו.</p>
<p>ההגדרה של <strong>רציפות</strong> של פונקציה היא נקודתית - כלומר אומרים שפונקציה היא רציפה בנקודה ספציפית. כדי ש-<span class="math">\(f\)</span> תהיה רציפה ב-<span class="math">\(x_{0}\)</span> היא צריכה לקיים <span class="math">\(f\left(x_{0}\right)=\lim_{x\to x_{0}}f\left(x\right)\)</span>, כלומר שהפונקציה "תקיים את ההבטחה" של הגבול. אפשר גם להגדיר את זה ישירות: קיים <span class="math">\(L\)</span> כך שלכל <span class="math">\(\varepsilon&gt;0\)</span> קיים <span class="math">\(\delta&gt;0\)</span> כך שאם <span class="math">\(\left|x-x_{0}\right|&lt;\delta\)</span> אז <span class="math">\(\left|f\left(x\right)-L\right|&lt;\varepsilon\)</span> (שימו לב שבעורמה רבה הסרתי את הדרישה המקילה <span class="math">\(0&lt;\left|x-x_{0}\right|\)</span> ובכך אני מכריח את השוויון <span class="math">\(f\left(x_{0}\right)=L\)</span> להתקיים).</p>
<p>לבסוף, ההגדרה של <strong>סכום של טור אינסופי</strong> של מספרים בעצם נבנית מעל ההגדרה של גבול של סדרה. הרעיון הוא כזה: יש לנו סדרה <span class="math">\(a_{0},a_{1},a_{2},\ldots\)</span> ואנחנו רוצים לחבר את האיברים שלה - להסתכל על <span class="math">\(\sum_{n=0}^{\infty}a_{n}\)</span> ולמצוא מספר שמתאים לאינטואיציה שלנו לגבי הסכום של אותם אינסוף מספרים. יש כמה גישות לנושא הזה - אין הגדרה אחת שהיא פשוט "ההגדרה הנכונה" אבל זו השימושית והנפוצה ביותר במתמטיקה משתמשת במשהו שנקרא <strong>סכומים חלקיים</strong> ומגדירה את סכום הטור בתור הגבול של הסכומים החלקיים הללו. פורמלית, אני מגדיר <span class="math">\(S_{n}=\sum_{k=0}^{n}a_{k}\)</span> ואז אומר ש-<span class="math">\(\sum_{n=0}^{\infty}a_{n}=S\)</span> אם <span class="math">\(\lim_{n\to\infty}S_{n}=S\)</span>.</p>
<p>אם קיים גבול לסדרת הסכומים החלקיים אומרים שהטור <span class="math">\(\sum_{n=0}^{\infty}a_{n}\)</span> <strong>מתכנס</strong> ואחרת אומרים שהוא <strong>מתבדר</strong>. יש גם מושג של "התכנסות לאינסוף" אבל נעזוב את זה; תחשבו על זה בתור אחד מסוגי ההתבדרות. סוג אחר של התבדרות הוא של הטור <span class="math">\(1-1+1-1+1-\ldots\)</span> שהסכומים החלקיים שלו "מזפזפים" בין 0 ו-1; על פי ההגדרה שלנו אין לטור הזה סכום (על פי הגדרה אחרת, כללית יותר, שלוקחת את הגבול של <strong>הממוצע</strong> של סדרת הסכומים החלקיים, דווקא יש גבול והוא <span class="math">\(\frac{1}{2}\)</span>).</p>
<p>בואו נראה שאנחנו מבינים מספיק מה הולך פה כדי להוכיח משהו! טענה בסיסית אבל מועילה מאוד - שאם <span class="math">\(\sum_{n=0}^{\infty}a_{n}\)</span> מתכנס אז האיבר הכללי של הטור שואף לאפס, כלומר <span class="math">\(\lim_{n\to\infty}a_{n}=0\)</span> (שימו לב - זו לא סדרת הסכומים החלקיים!)</p>
<p>איך מוכיחים טענה כזו? כלל האצבע שלי לכל מי שנתקעים בהוכחות בחדו"א - קודם כל תתחילו מ"יהא <span class="math">\(\varepsilon&gt;0\)</span>". זה בדרך כלל עובד. ה-<span class="math">\(\varepsilon\)</span> מציב בפנינו "אתגר" - הוא אומר לנו - עכשיו בואו תמצאו <span class="math">\(N\)</span> כלשהו כך שאם <span class="math">\(n&gt;N\)</span> אז <span class="math">\(\left|a_{n}-0\right|&lt;\varepsilon\)</span>, דהיינו פשוט <span class="math">\(\left|a_{n}\right|&lt;\varepsilon\)</span>.</p>
<p>הרעיון הוא פשוט. מה <strong>נתון</strong> לנו? ש-<span class="math">\(\sum_{n=0}^{\infty}a_{n}\)</span> <strong>מתכנס</strong>, כלומר קיים <span class="math">\(L\)</span> כך ש-<span class="math">\(\lim_{n\to\infty}S_{n}=L\)</span>. אם הנתון שלנו הוא על הסכומים החלקיים <span class="math">\(S_{n}\)</span> ואנחנו רוצים לומר משהו על האיברים <span class="math">\(a_{n}\)</span>, מה הקשר ביניהם? הוא פשוט: <span class="math">\(a_{n}=S_{n}-S_{n-1}\)</span>. לכן אפשר לנקוט בתעלול הבא, שהוא מאוד נפוצות בהוכחות חדו"א: מכך ש-<span class="math">\(S_{n}\)</span> מתכנסת אל <span class="math">\(L\)</span> נובע שקיים <span class="math">\(N^{\prime}\)</span> כך שאם <span class="math">\(n&gt;N^{\prime}\)</span> אז <span class="math">\(\left|S_{n}-L\right|&lt;\frac{\varepsilon}{2}\)</span> (כלומר - באנו אל הטענה ש-<span class="math">\(S_{n}\)</span> מתכנסת אל <span class="math">\(L\)</span> ונתנו לה "אתגר" משלנו, עם <span class="math">\(\frac{\varepsilon}{2}\)</span>; היא ענתה לנו עם התשובה <span class="math">\(N^{\prime}\)</span>). עכשיו נגדיר <span class="math">\(N=N^{\prime}+1\)</span>. מה יצא לנו מזה? ניקח <span class="math">\(n&gt;N\)</span>; זה אומר ש-<span class="math">\(n&gt;N^{\prime}\)</span> <strong>ובנוסף לכך</strong> גם <span class="math">\(n-1&gt;N^{\prime}\)</span>, ולכן אנחנו מקבלים גם <span class="math">\(\left|S_{n}-L\right|&lt;\frac{\varepsilon}{2}\)</span> וגם <span class="math">\(\left|S_{n-1}-L\right|&lt;\frac{\varepsilon}{2}\)</span>. וכעת הנה הקסם:</p>
<p><span class="math">\(\left|a_{n}\right|=\left|S_{n}-S_{n-1}\right|=\left|\left(S_{n}-L\right)-\left(S_{n-1}-L\right)\right|\le\)</span></p>
<p><span class="math">\(\le\left|S_{n}-L\right|+\left|S_{n-1}-L\right|&lt;\frac{\varepsilon}{2}+\frac{\varepsilon}{2}=\varepsilon\)</span></p>
<p>עמדנו ביעד המקורי שלנו! שימו לב לטריקים שעשינו בהתחלה - הוספנו וחיסרנו <span class="math">\(L\)</span> לביטוי שבתוך הערך המוחלט, והשתמשנו באי-שוויון המשולש כדי לפרק את הביטוי המסובך שבתוך הערך המוחלט לשני ביטויים שונים בערכים מוחלטים שתואמים בדיוק את מה שהיה נתון לנו. כאמור, הכל די סטנדרטי בחדו"א ואני אניח שאנחנו בסדר עם זה כי אני הולך לעשות את זה גם בהמשך.</p>
<h2>סדרות של פונקציות</h2>

<p>דיברנו על סדרות, ודיברנו על פונקציות. למה שלא נשלב את שני אלו? במקום לדבר על סדרה <span class="math">\(a_{0},a_{1},a_{2},\ldots\)</span> של <strong>מספרים</strong> (איברים של <span class="math">\(\mathbb{R}\)</span>) אפשר לדבר על סדרה <span class="math">\(f_{0}\left(x\right),f_{1}\left(x\right),f_{2}\left(x\right),\ldots\)</span> של <strong>פונקציות</strong>, <span class="math">\(f_{n}\left(x\right):D\to\mathbb{R}\)</span> שהתחום שלהן הוא תת-קבוצה כלשהי <span class="math">\(D\subseteq\mathbb{R}\)</span> והטווח שלהן הוא <span class="math">\(\mathbb{R}\)</span>. עכשיו, אם יש לנו סדרה של פונקציות, אפשר לדבר על התכנסות שלה. עכשיו, כמו שסדרה של מספרים מתכנסת למספר, סדרה של פונקציות תתכנס לפונקציה <span class="math">\(f:D\to\mathbb{R}\)</span>.</p>
<p>אם ננסה לקחת את ההגדרה הרגילה של גבול של סדרה ולהשתמש בה פה, נקבל משהו כזה: נאמר שהסדרה <span class="math">\(\left\{ f_{n}\right\} _{n=0}^{\infty}\)</span> מתכנסת אל <span class="math">\(f\)</span> אם לכל <span class="math">\(\varepsilon&gt;0\)</span> קיים <span class="math">\(N\)</span> כך שלכל <span class="math">\(n&gt;N\)</span> מתקיים <span class="math">\(\left|f-f_{n}\right|&lt;\varepsilon\)</span>. נשמע הגיוני? ובכן, זה אכן הגיוני אבל יש כאן משהו שלא הוגדר עד הסוף - ואם הולכים איתו עד הסוף מקבלים בעצם שלוש גישות שונות להגדרת גבול שכזה.</p>
<p>מה שלא ברור עד הסוף הוא מה הכוונה שלי בביטוי <span class="math">\(\left|f-f_{n}\right|&lt;\varepsilon\)</span>. הרי הסימן <span class="math">\(\left|\cdot\right|\)</span> (שני קווים אנכיים עם משהו בפנים) בא לתאר <strong>ערך מוחלט</strong>, שהוא משהו שמוגדר על מספרים, לא על פונקציות. קונספטואלית מה שאני רוצה פה הוא לדבר על <strong>המרחק</strong> בין <span class="math">\(f\)</span> ובין <span class="math">\(f_{n}\)</span> - כלומר להכניס לתמונה פונקצית מרחק חדשה, שונה מהערך המוחלט של מספרים ממשיים. יש תורה שלמה שעוסקת בדברים הללו; מה שבדרך כלל עושים הוא להגדיר <strong>נורמה</strong>, שהיא פונקציה שלוקחת איבר ומחזירה הערכה ל"גודל" שלו, ואז מגדירים מרחק על ידי הנורמה של ההפרש: <span class="math">\(\|f_{n}-f\|\)</span>. יש כל מני דרכים להגדיר נורמות של פונקציות וזה מוביל אותנו לתחום מרתק שנקרא <strong>אנליזה פונקציונלית</strong> ואני בשום פנים ואופן לא הולך לומר על כל זה שום דבר הפעם. זו פשוט לא ההגדרה שבה נתעסק.</p>
<p>הגישה האחרת שבה אפשר לנקוט היא להמשיך להשתמש בערך המוחלט "הרגיל", על ידי כך שאנחנו משווים את הערכים ש-<span class="math">\(f_{n},f\)</span> מחזירות. אלא שכאן אנחנו מתפצלים לשתי הגדרות שונות בהתאם לדקות הניסוח שלנו, ואני אציג את שתי ההגדרות בבת אחת כדי שיהיה קל לראות את הדקות הזו:</p>
<ul> <li>נאמר ש-<span class="math">\(f_{n}\)</span> <strong>מתכנסת</strong> ("נקודתית") אל <span class="math">\(f\)</span> אם לכל <span class="math">\(x\in D\)</span>, לכל <span class="math">\(\varepsilon&gt;0\)</span> קיים <span class="math">\(N\)</span> כך שאם <span class="math">\(n&gt;N\)</span> אז <span class="math">\(\left|f_{n}\left(x\right)-f\left(x\right)\right|&lt;\varepsilon\)</span></li>


<li>נאמר ש-<span class="math">\(f_{n}\)</span> <strong>מתכנסת במידה שווה</strong> (במ"ש) אל <span class="math">\(f\)</span> אם לכל <span class="math">\(\varepsilon&gt;0\)</span> קיים <span class="math">\(N\)</span> כך שאם <span class="math">\(n&gt;N\)</span> אז <span class="math">\(\left|f_{n}\left(x\right)-f\left(x\right)\right|&lt;\varepsilon\)</span> לכל <span class="math">\(x\in D\)</span></li>

</ul>

<p>מה ההבדל בין ההגדרות? המיקום של ה"לכל <span class="math">\(x\)</span>". צריך לחשוב על זה ככה: במקרה הראשון, כשנותנים לנו את האתגר של <span class="math">\(\varepsilon\)</span> ואנחנו צריכים למצוא <span class="math">\(N\)</span> עבורו, ה-<span class="math">\(N\)</span> הזה צריך לעבוד רק עבור הערכים של הפונקציות ב-<span class="math">\(x\)</span>. זה בעצם אומר שלכל <span class="math">\(x\in D\)</span>, צריך להתקיים <span class="math">\(f\left(x\right)=\lim_{n\to\infty}f_{n}\left(x\right)\)</span> כאשר כאן מה שיש לנו בגבול הוא סדרה של <strong>מספרים</strong> - הערכים שמקבלים כשמציבים את <span class="math">\(x\)</span> בכל הפונקציות <span class="math">\(f_{n}\)</span>. לעומת זאת, במקרה השני באתגר של ה-<span class="math">\(\varepsilon\)</span> אנחנו צריכים למצוא <span class="math">\(N\)</span> שעובד עבור <strong>כל הערכים האפשריים</strong> של <span class="math">\(x\)</span> בו זמנית. זה אתגר יותר גדול, ובאמת יש סיטואציות של סדרת פונקציות שמתכנסת אבל לא מתכנסת במידה שווה. בואו נראה דוגמא כזו - למרבה השמחה יש אחת פשוטה מאוד.</p>
<p>התחום שלנו יהיה <span class="math">\(D=\left[0,1\right]\)</span> וסדרת הפונקציות תהיה <span class="math">\(f_{n}\left(x\right)=x^{n}\)</span>. עכשיו, אנחנו יודעים מחדו"א בסיסי שאם <span class="math">\(0\le x&lt;1\)</span> אז <span class="math">\(x^{n}\to0\)</span>, אבל כמובן ש-<span class="math">\(1^{n}\to1\)</span>. כלומר, אם נגדיר <span class="math">\(f\left(x\right)=\lim_{n\to\infty}f_{n}\left(x\right)\)</span> נקבל את הפונקציה</p>
<p><span class="math">\(f\left(x\right)=\begin{cases} 0 &amp; x\ne1\\ 1 &amp; x=1 \end{cases}\)</span></p>
<p>האם <span class="math">\(f_{n}\)</span> מתכנסת במידה שווה אל <span class="math">\(f\)</span>? הנה טיעון טכני שמראה מה הבעיה, עם מספרים מהונדסים של מישהו שכבר יודע מה הוא מנסה להשיג וכל הכיף הרגיל של חדו"א: כדי להראות שאין התכנסות במ"ש אני אקח למשל <span class="math">\(\varepsilon=\frac{1}{e}\)</span>. ועכשיו נסתכל על <span class="math">\(N\)</span> כלשהו ונראה שאפילו אם <span class="math">\(n&gt;N\)</span> אז עדיין לא <strong>לכל</strong> <span class="math">\(x\in D\)</span> יתקיים <span class="math">\(\left|f_{n}\left(x\right)-f\left(x\right)\right|&lt;\frac{1}{e}\)</span>. איך נראה את זה? אם <span class="math">\(x&lt;1\)</span> אז <span class="math">\(\left|f_{n}\left(x\right)-f\left(x\right)\right|=\left|x^{n}-0\right|=\left|x^{n}\right|=x^{n}\)</span>. עכשיו, אין לנו שליטה על <span class="math">\(n\)</span> אבל את <span class="math">\(x\)</span> אנחנו יכולים להגדיל כרצוננו אל <span class="math">\(1\)</span> עד שנעבור את <span class="math">\(\frac{1}{e}\)</span>. הנה האופן שבו אפשר למצוא <span class="math">\(x\)</span> מתאים שכזה - בעזרת <strong>לוגריתמים</strong>. אני אחפש <span class="math">\(x\)</span> שמקיים <span class="math">\(x^{n}=\frac{1}{e}\)</span>, כלומר <span class="math">\(\ln\left(x^{n}\right)=\ln\left(e^{-1}\right)\)</span>, כלומר <span class="math">\(n\ln x=-1\ln e=-1\)</span>, כלומר <span class="math">\(\ln x=-\frac{1}{n}\)</span>. למרבה השמחה אני יודע ש-<span class="math">\(\ln x\)</span> היא פונקציה מונוטונית עולה שמקיימת <span class="math">\(\lim_{x\to0}\ln x=-\infty\)</span> ו-<span class="math">\(\ln1=0\)</span> ולכן קיים <span class="math">\(x\in D\)</span> כך ש-<span class="math">\(\ln x=-\frac{1}{n}\)</span>, וה-<span class="math">\(x\)</span> הזה שובר את הטענה על התכנסות במ"ש.</p>
<h2>איך התכנסות במ"ש משמרת רציפות</h2>

<p>הטיעון למעלה היה טכני למדי, אבל מה שנחמד הוא שאני <strong>לא באמת צריך אותו</strong> כי אפשר לראות ש-<span class="math">\(f_{n}\)</span> לא מתכנסת במ"ש בקלות מתוך טענה כללית יותר ושימושית מאוד, שגם עוזרת לנו להבין מה הטעם בהגדרה הזו של התכנסות במ"ש. הטענה היא שאם <strong>כל</strong> <span class="math">\(f_{n}\)</span> היא פונקציה רציפה ו-<span class="math">\(f_{n}\to f\)</span> וההתכנסות היא במ"ש, אז גם <span class="math">\(f\)</span> רציפה. זו דוגמא לסוג הטענות שמעניינות אותנו בכללי - אנחנו רוצים לומר משהו חכם על <span class="math">\(f\)</span> אבל זה קשה לנו, אז אנחנו מוצאים סדרה פשוטה יחסית שמתכנסת אל <span class="math">\(f\)</span> ועל האיברים שלה קל לנו יותר לומר משהו חכם, ואז מקווים ממש חזק שהמשהו החכם הזה יעבור מהסדרה אל <span class="math">\(f\)</span> עצמה. במקרה שבו המשהו החכם הוא "רציפות" וההתכנסות היא במ"ש, זה גם עובד.</p>
<p>עבור הדוגמא שנתתי למעלה, <span class="math">\(f_{n}\left(x\right)=x^{n}\)</span> היא בוודאי פונקציה רציפה, אבל <span class="math">\(f\left(x\right)\)</span> שאליה הסדרה מתכנסת היא לא רציפה - היא 0 בכל מקום חוץ מ-<span class="math">\(x=1\)</span> ושם היא קופצת אל <span class="math">\(1\)</span> - זו נקודת אי רציפות. לכן פשוט לא ייתכן שההתכנסות תהיה במ"ש; הרבה יותר פשוט מאשר להתחיל לערב בתמונה לוגריתמים וכדומה. בפועל? אנחנו מטאטאים את הסיבוך מתחת לשטיח עם הסתמכות על היכולת שלי לומר בקלילות ש-<span class="math">\(x^{n}\)</span> "היא בוודאי פונקציה רציפה" - אם ננסה להוכיח את <strong>זה</strong> במפורש שוב נצטרך עבודה טכנית - אבל זה כל היופי, לבנות על הידע הטכני שכבר יש לנו ועל משפטים אבסטרקטיים כדי לקבל תוצאות טכניות חדשות בלי מאמץ טכני נוסף.</p>
<p>בואו נוכיח את הטענה: נתון לי ש-<span class="math">\(\left\{ f_{n}\right\} _{n=0}^{\infty}\)</span> היא סדרה של פונקציות רציפות וש-<span class="math">\(f_{n}\to f\)</span> בהתכנסות במ"ש, ואני צריך להוכיח ש-<span class="math">\(f\)</span> רציפה. איך מוכיחים שמשהו הוא רציף? מתחילים כרגיל עם "יהא <span class="math">\(\varepsilon&gt;0\)</span>" יחד עם נקודה ספציפית <span class="math">\(x_{0}\in D\)</span>. האתגר שלנו הוא למצוא <span class="math">\(\delta\)</span> כך שלכל <span class="math">\(x\in D\)</span> המקיים <span class="math">\(\left|x-x_{0}\right|&lt;\delta\)</span> מתקיים <span class="math">\(\left|f\left(x\right)-f\left(x_{0}\right)\right|&lt;\varepsilon\)</span>. הנה האסטרטגיה שלנו: אנחנו נמצא פונקציה <span class="math">\(f_{n}\)</span> שקרובה מספיק אל <span class="math">\(f\)</span>, ואז נשתמש בכך שהיא רציפה כדי לחסום את המרחק בין <span class="math">\(f_{n}\left(x\right),f_{n}\left(x_{0}\right)\)</span> ונבנה על כך שהמרחקים של <span class="math">\(f_{n}\)</span> בנקודות הללו מהנקודות המקבילות אצל <span class="math">\(f\)</span> הם קטנים. כלומר, אנחנו צריכים ששלושה דברים יהיו קטנים:</p>
<ul> <li><span class="math">\(\left|f_{n}\left(x\right)-f_{n}\left(x_{0}\right)\right|\)</span></li>


<li><span class="math">\(\left|f_{n}\left(x\right)-f\left(x\right)\right|\)</span></li>


<li><span class="math">\(\left|f_{n}\left(x_{0}\right)-f\left(x_{0}\right)\right|\)</span></li>

</ul>

<p>מכיוון שיש לנו שלושה דברים שכפי שנראה בסוף איכשהו הכל יתבטא בסכום שלהם, שווה לנו לעבוד עם <span class="math">\(\frac{\varepsilon}{3}\)</span>. פורמלית, ניעזר בכך שההתכנסות <span class="math">\(f_{n}\to f\)</span> היא במידה שווה, ונמצא <span class="math">\(N\)</span> כך שלכל <span class="math">\(n&gt;N\)</span> <strong>ולכל</strong> <span class="math">\(x\in D\)</span> מתקיים <span class="math">\(\left|f_{n}\left(x\right)-f\left(x\right)\right|&lt;\frac{\varepsilon}{3}\)</span>. שימו לב שזה קריטי שזה יתקיים <strong>לכל</strong> <span class="math">\(x\)</span> כי כרגע אין לנו בכלל ערך קונקרטי אחד של <span class="math">\(x\)</span> שאנחנו רוצים לטפל בו - אנחנו נרצה לטפל <strong>בכל</strong> <span class="math">\(x\)</span> שיהיה קרוב אל <span class="math">\(x_{0}\)</span> עד כדי <span class="math">\(\delta\)</span> (וה-<span class="math">\(\delta\)</span> אפילו לא ידוע בשלב הזה). כלומר, בלי התכנסות במ"ש אין לי אפילו מאיפה להתחיל.</p>
<p>יופי, אז יש לנו <span class="math">\(n\)</span> שעבורו <span class="math">\(\left|f_{n}\left(x\right)-f\left(x\right)\right|&lt;\frac{\varepsilon}{3}\)</span> לכל <span class="math">\(x\in D\)</span>. עכשיו נשתמש בכך ש-<span class="math">\(f_{n}\)</span> רציפה בכל <span class="math">\(D\)</span> ובפרט ב-<span class="math">\(x_{0}\in D\)</span> כדי למצוא <span class="math">\(\delta\)</span> בעל התכונה שאם <span class="math">\(\left|x-x_{0}\right|&lt;\delta\)</span> אז <span class="math">\(\left|f_{n}\left(x\right)-f_{n}\left(x_{0}\right)\right|&lt;\frac{\varepsilon}{3}\)</span>. כלומר - השתמשנו בתכונת הרציפות תוך שה"אתגר" ש<strong>אנחנו</strong> מציבים הוא עם <span class="math">\(\frac{\varepsilon}{3}\)</span> (זו נקודה מבלבלת: כשאנחנו מוכיחים שרציפות מתקיימת, אנחנו <strong>מקבלים</strong> את האתגר <strong>ומחפשים</strong> <span class="math">\(\delta\)</span> מתאים; כשאנחנו <strong>משתמשים</strong> ברציפות אנחנו <strong>נותנים</strong> את האתגר ו<strong>מקבלים</strong> <span class="math">\(\delta\)</span> מתאים).</p>
<p>עכשיו, יהא <span class="math">\(x\in D\)</span> כלשהו שעבורו באמת מתקיים <span class="math">\(\left|x-x_{0}\right|&lt;\delta\)</span>. אנחנו צריכים להוכיח <span class="math">\(\left|f\left(x\right)-f\left(x_{0}\right)\right|&lt;\varepsilon\)</span> ואת זה נעשה על ידי טכניקה סטנדרטית של חיבור/חיסור אותו איבר ואז פירוק הערך המוחלט לסכום של ערכים מוחלטים תוך שימוש באי-שוויון המשולש: טכניקות סטנדרטיות בחדו"א שלכל הפחות אני כבר מכיר מספיק טוב כדי ליהנות מהם ואני מקווה שזה המצב לא רק אצלי:</p>
<p><span class="math">\(\left|f\left(x\right)-f\left(x_{0}\right)\right|=\left|f\left(x\right)-\left(f_{n}\left(x\right)-f_{n}\left(x\right)\right)-\left(f_{n}\left(x_{0}\right)-f_{n}\left(x_{0}\right)\right)-f\left(x_{0}\right)\right|\)</span></p>
<p><span class="math">\(=\left|\left(f\left(x\right)-f_{n}\left(x\right)\right)+\left(f_{n}\left(x\right)-f_{n}\left(x_{0}\right)\right)+\left(f_{n}\left(x_{0}\right)-f\left(x_{0}\right)\right)\right|\)</span></p>
<p><span class="math">\(\le\left|f\left(x\right)-f_{n}\left(x\right)\right|+\left|f_{n}\left(x\right)-f_{n}\left(x_{0}\right)\right|+\left|f_{n}\left(x_{0}\right)-f\left(x_{0}\right)\right|\)</span></p>
<p><span class="math">\(\le\frac{\varepsilon}{3}+\frac{\varepsilon}{3}+\frac{\varepsilon}{3}=\varepsilon\)</span></p>
<p>מה שמסיים את ההוכחה הזו.</p>
<h2>עד כמה התכנסות במ"ש משמרת אינטגרלים ונגזרות?</h2>

<p>שני המושגים המרכזיים שהחדו"א עוסק בהם הם <a href="https://gadial.net/2010/11/27/integral/">אינטגרלים</a> (ספציפית, אינטגרל רימן) <a href="https://gadial.net/2010/11/21/derivative/">ונגזרות</a>. על שניהם יש לי פוסטים כך שלא אגדיר אותם במפורש כאן אלא אשתמש רק במה שאני צריך. השאלה הבסיסית שלנו היא זו: נניח ש-<span class="math">\(f_{n}\to f\)</span>, האם זה אומר ש-<span class="math">\(\int_{a}^{b}f_{n}\to\int_{a}^{b}f\)</span> עבור <span class="math">\(\left[a,b\right]\subseteq D\)</span>? והאם זה אומר ש-<span class="math">\(f_{n}^{\prime}\to f^{\prime}\)</span>? התשובה היא שהתכנסות במ"ש מבטיחה את המשפט לגבי האינטגרל, אבל לגבי הנגזרות... זה מסובך קצת יותר. אז בואו נתחיל עם האינטגרל.</p>
<p>ובכן, אני מניח ש-<span class="math">\(f_{n}\to f\)</span> במ"ש ואני רוצה להוכיח <span class="math">\(\int_{a}^{b}f_{n}\to\int_{a}^{b}f\)</span>. איך מתחילים הוכחה כזו? האם הולכים להגדרת אינטגרל רימן, נאמר בעזרת הזוועה שנקראת "סכומי דארבו" ומתחילים לפרק את <span class="math">\(\left[a,b\right]\)</span> לכל מני תת-חלוקות? לא... אנחנו בחדו"א, חבר'ה! מתחילים הכל כולל הכל קודם כל ב"יהי <span class="math">\(\varepsilon&gt;0\)</span>" ואז כבר רואים איך להתקדם מזה! מה שאנחנו רוצים הוא להראות <span class="math">\(\int_{a}^{b}f_{n}\to\int_{a}^{b}f\)</span>, וזו התכנסות של סדרת מספרים; כלומר, לכל <span class="math">\(\varepsilon&gt;0\)</span> אני צריך למצוא <span class="math">\(N\)</span> כך שאם <span class="math">\(n&gt;N\)</span> אז <span class="math">\(\left|\int_{a}^{b}f\left(x\right)dx-\int_{a}^{b}f_{n}\left(x\right)dx\right|&lt;\varepsilon\)</span>. בשביל להראות את זה אנחנו לא צריכים להיכנס לסכומי דארבו אבל כן צריכים כמה תכונות סטנדרטיות של אינטגרלים:</p>
<ul> <li>לינאריות של אינטגרל: <span class="math">\(\int_{a}^{b}f\left(x\right)dx+\int_{a}^{b}g\left(x\right)dx=\int_{a}^{b}\left[f\left(x\right)+g\left(x\right)\right]dx\)</span></li>


<li>אי שוויון המשולש האינטגרלי: <span class="math">\(\left|\int_{a}^{b}f\left(x\right)dx\right|\le\int_{a}^{b}\left|f\left(x\right)\right|dx\)</span></li>


<li>מונוטוניות של אינטגרל: אם <span class="math">\(f\left(x\right)\le g\left(x\right)\)</span> ב-<span class="math">\(\left[a,b\right]\)</span> אז <span class="math">\(\int_{a}^{b}f\left(x\right)dx\le\int_{a}^{b}g\left(x\right)dx\)</span></li>


<li>אינטגרל של קבוע: <span class="math">\(\int_{a}^{b}Adx=\left(b-a\right)\cdot A\)</span></li>

</ul>

<p>יחד עם אלו, קל להתקדם: מכיוון ש-<span class="math">\(f_{n}\to f\)</span> במ"ש, אז עבור <span class="math">\(\frac{\varepsilon}{b-a}&gt;0\)</span> נמצא <span class="math">\(N\)</span> כך שלכל <span class="math">\(n&gt;N\)</span> מתקיים <span class="math">\(\left|f_{n}\left(x\right)-f\left(x\right)\right|&lt;\frac{\varepsilon}{b-a}\)</span> לכל <span class="math">\(x\in D\)</span> ובפרט לכל <span class="math">\(a\le x\le b\)</span> (למה דווקא <span class="math">\(\frac{\varepsilon}{b-a}\)</span>? אני מניח שאנחנו רגילים בשלב הזה לכך שאפשר קודם לנסות עבור <span class="math">\(\varepsilon^{\prime}\)</span> כללי, לראות מה הערך שיוצא לנו טוב ואז לתקן רטרואקטיבית). עכשיו, בעזרת התכונות שציטטתי:</p>
<p><span class="math">\(\left|\int_{a}^{b}f\left(x\right)dx-\int_{a}^{b}f_{n}\left(x\right)dx\right|=\left|\int_{a}^{b}\left[f\left(x\right)-f_{n}\left(x\right)\right]dx\right|\le\)</span></p>
<p><span class="math">\(\le\int_{a}^{b}\left|f\left(x\right)-f_{n}\left(x\right)\right|dx\le\int_{a}^{b}\frac{\varepsilon}{b-a}=\left(b-a\right)\frac{\varepsilon}{b-a}=\varepsilon\)</span></p>
<p>מה שמסיים את ההוכחה עבור אינטגרלים (ליתר דיוק, עבור מה שנקרא "אינטגרל רימן"; אני לא אדבר על סוגים אחרים בפוסט הזה).</p>
<p>בואו נעבור לנגזרות. <strong>מה שהיינו רוצים שיקרה</strong> הוא שאם <span class="math">\(f_{n}\to f\)</span> מתכנסת במ"ש, אז <span class="math">\(f_{n}^{\prime}\to f^{\prime}\)</span> (התכנסות נקודתית). הבעיה היא שזה לא קורה. אני אתן דוגמא עוד מעט. זה קצת מתסכל, כי הרי יש לנו משפט דומה על אינטגרלים ונגזרת היא סוג של ההפך מאינטגרל, כפי <a href="https://gadial.net/2011/01/02/fundemental_theorem_of_calculus/">שהמשפט היסודי של החדו“א</a> מראה לנו, אבל זה בעצם העניין - מכיון שנגזרת היא "ההפך מאינטגרל", אז כדי שהתוצאה החדשה תתאים למה שראינו על אינטגרלים צריך לא שהסדרה <span class="math">\(f_{n}\to f\)</span> תתכנס במ"ש אלא שהסדרה <span class="math">\(f_{n}^{\prime}\to f^{\prime}\)</span> תתכנס במ"ש.</p>
<p>בואו נחדד מה המשפט שאנחנו כן יודעים להוכיח: נניח ש-<span class="math">\(\left\{ f_{n}\right\} _{n=0}^{\infty}\)</span> היא סדרת פונקציות גזירות על <span class="math">\(\left[a,b\right]\)</span>, ונניח גם שהנגזרות שלהם <span class="math">\(f_{n}^{\prime}\)</span> הן אינטגרביליות על <span class="math">\(\left[a,b\right]\)</span>, ובנוסף לכך נניח ש-<span class="math">\(f_{n}\to f\)</span> בהתכנסות <strong>נקודתית</strong> (לא צריך התכנסות במ"ש). עכשיו, בואו נניח ש-<span class="math">\(f_{n}^{\prime}\to g\)</span> עבור <span class="math">\(g\)</span> <strong>רציפה </strong>כלשהי בהתכנסות שהיא <strong>כן במ"ש</strong>, אז מה שאני יכול לומר הוא ש-<span class="math">\(f\)</span> גזירה ו-<span class="math">\(f^{\prime}\left(x\right)=g\)</span>. אלו תנאים מסובכים למדי, אבל כשהם מתקיימים, המשפט הזה יכול להיות שימושי מאוד (כי בהחלט ייתכן שקל לנו לגזור את <span class="math">\(f_{n}\)</span> ולהראות בקלות שהנגזרות מתכנסות במ"ש למשהו רציף, אפילו אם קשה לנו לגזור את <span class="math">\(f\)</span> עצמה).</p>
<p>ההוכחה עצמה מאוד קלה, בהינתן אוסף התנאים שנתתי. ראשית, בואו נזכיר חלק ממה שהמשפט היסודי של החדו"א אומר: אם <span class="math">\(g\left(x\right)\)</span> <strong>רציפה</strong> בקטע <span class="math">\(\left[a,b\right]\)</span> אז הפונקציה <span class="math">\(G\left(x\right)=\int_{a}^{x}g\left(t\right)dt\)</span> גזירה ומקיימת <span class="math">\(G^{\prime}\left(x\right)=g\left(x\right)\)</span> בכל הקטע. אצלנו נתון ש-<span class="math">\(g\)</span> אכן רציפה (בדיוק כדי שנוכל להשתמש בטענה הזו), אז מה שאנחנו רוצים להראות הוא ש-<span class="math">\(f\left(x\right)\)</span> הוא <span class="math">\(G\)</span> הזו עד כדי קבוע, כלומר <span class="math">\(f\left(x\right)=G\left(x\right)+C\)</span>. בואו נעשה את זה.</p>
<p>מכיוון ש-<span class="math">\(f_{n}^{\prime}\to g\)</span> בהתכנסות במ"ש בתחום <span class="math">\(D=\left[a,b\right]\)</span> אפשר לקחת <span class="math">\(x\in D\)</span> שרירותי ולהשתמש במשפט על האינטגרל כדי להראות</p>
<p><span class="math">\(\int_{a}^{x}f_{n}^{\prime}\left(t\right)dt\to\int_{a}^{x}g\left(t\right)dt\)</span></p>
<p>עכשיו, מה זה האינטגרל <span class="math">\(\int_{a}^{x}f_{n}^{\prime}\left(t\right)dt\)</span>? כאן אנחנו משתמשים <strong>בנוסחת ניוטון-לייבניץ</strong>, שגם היא מסקנה מהמשפט היסודי: מכיוון ש-<span class="math">\(f_{n}\)</span> היא פונקציה קדומה של <span class="math">\(f_{n}^{\prime}\)</span> אז <span class="math">\(\int_{a}^{x}f_{n}^{\prime}\left(t\right)dt=f_{n}\left(x\right)-f_{n}\left(a\right)\)</span> כלומר, אפשר גם לכתוב כך:</p>
<p><span class="math">\(\int_{a}^{x}g\left(t\right)dt=\lim_{n\to\infty}\int_{a}^{x}f_{n}^{\prime}\left(t\right)dt\)</span></p>
<p><span class="math">\(=\lim_{n\to\infty}\left(f_{n}\left(x\right)-f_{n}\left(a\right)\right)=f\left(x\right)-f\left(a\right)\)</span></p>
<p>כשבשורה האחרונה השתמשנו בהתכנסות <strong>הנקודתית</strong> של <span class="math">\(f_{n}\)</span> אל <span class="math">\(f\)</span>.</p>
<p>אם כן, קיבלנו ש-<span class="math">\(G\left(x\right)=\int_{a}^{x}g\left(t\right)dt=f\left(x\right)-f\left(a\right)\)</span> וזה בדיוק מה שרצינו: <span class="math">\(f\left(x\right)=G\left(x\right)+C\)</span> כאשר <span class="math">\(C=f\left(a\right)\)</span>. זה מסיים את ההוכחה הזו, ומה שנשאר לנו לעשות הוא לראות דוגמא לכך שלא היינו יכולים ללכת על המשפט הפשוט יותר שהראיתי בהתחלה.</p>
<p>דרך פשוטה אחת ליצור דוגמא נגדית היא לקחת פונקציות "משוגעות", כאלו שמשתנות בקצב מאוד מהיר ולכן הנגזרת שלהן בעייתית, אבל לכפול אותן בגורם "מרגיע" שיגרום לכך שהגודל שלהן שואף לאפס - זה נותן לנו סדרה שכל איבר בה הוא משוגע, אבל השגעונות הללו נעלמים כשעוברים לגבול. </p>
<p>סדרה אחת לדוגמא היא <span class="math">\(f_{n}\left(x\right)=\frac{1}{n}\sin\left(n^{2}x\right)\)</span>. כאן ה-<span class="math">\(\frac{1}{n}\)</span> הוא הגורם המרגיע, אבל בתוך הסינוס יש לנו <span class="math">\(n^{2}\)</span> ש"משגע" את הסינוס וגורם לכך שככל ש-<span class="math">\(n\)</span> גדול יותר, הסינוס קופץ בין <span class="math">\(-1\)</span> ל-<span class="math">\(1\)</span> בקצב גבוה יותר. העניין פה הוא שתמיד מתקיים <span class="math">\(\left|\sin\left(n^{2}x\right)\right|\le1\)</span> ולכן כש-<span class="math">\(n\)</span> שואף לאינסוף <span class="math">\(f_{n}\left(x\right)\)</span> שואפת לאפס במידה שווה: עבור <span class="math">\(\varepsilon&gt;0\)</span> ניקח <span class="math">\(N=\frac{1}{\varepsilon}\)</span> ונקבל שעבור <span class="math">\(n&gt;N\)</span> (ולכן <span class="math">\(\frac{1}{n}&lt;\frac{1}{N}\)</span>) לכל <span class="math">\(x\)</span> מתקיים </p>
<p><span class="math">\(\left|f_{n}\left(x\right)\right|=\frac{1}{n}\left|\sin\left(n^{2}x\right)\right|\le\frac{1}{n}&lt;\frac{1}{N}=\varepsilon\)</span></p>
<p>מה שאומר ש-<span class="math">\(f_{n}\to0\)</span> ולכן אנחנו מצפים שיתקיים <span class="math">\(f_{n}^{\prime}\to0^{\prime}=0\)</span>.</p>
<p>מה קורה בפועל? כשאני גוזר פונקציה בסדרה אני מקבל <span class="math">\(f_{n}^{\prime}\left(x\right)=\frac{1}{n}\cos\left(n^{2}x\right)\cdot n^{2}=n\cos\left(n^{2}x\right)\)</span>, ואם אני מציב <span class="math">\(x=0\)</span> אני מקבל <span class="math">\(f_{n}^{\prime}\left(0\right)=n\)</span>, כלומר <span class="math">\(f_{n}^{\prime}\left(0\right)\to\infty\)</span> ובוודאי שהגבול הוא לא 0, כך שסדרת הנגזרות <strong>לא</strong> מתכנסת לנגזרת של גבול הסדרה המקורית. זה מסיים את הדוגמא הנגדית הזו.</p>
<h2>טורים של פונקציות</h2>

<p>כל מה שעשינו עד עכשיו התייחס <strong>לסדרות</strong> של פונקציות אבל כבר ראינו במקרה של סדרות של מספרים שהמעבר לטורים הוא כמעט מיידי. אם יש לנו סדרה של פונקציות <span class="math">\(u_{0}\left(x\right),u_{1}\left(x\right),u_{2}\left(x\right),\ldots\)</span> אנחנו יכולים להגדיר פונקציות "סכום" <span class="math">\(f_{n}\left(x\right)=\sum_{k=0}^{n}u_{k}\left(x\right)\)</span> ואז להגדיר את סכום הטור האינסופי של ה-<span class="math">\(u_{n}\)</span>-ים בתור <span class="math">\(\sum_{n=0}^{\infty}u_{n}\left(x\right)=\lim_{n\to\infty}f_{n}\left(x\right)\)</span>. הדברים שראינו עבור סדרות של פונקציות עוברים אוטומטית בלי כמעט שום בעיה: יש לנו מושג של <strong>התכנסות במידה שווה</strong> של טור, שאומר שסדרת הסכומים החלקיים מתכנסת במידה שווה. אם טור של פונקציות רציפות מתכנס במידה שווה, אז הוא מתכנס לפונקציה רציפה (כי אם כל ה-<span class="math">\(u_{n}\)</span>--ים רציפים אז גם כל <span class="math">\(f_{n}\)</span> היא רציפה כי סכום <strong>סופי</strong> של פונקציות רציפות הוא פונקציה רציפה, ומכאן נשתמש בתוצאה על גבול של סדרות שכבר ראינו), והוא מקיים <span class="math">\(\int_{a}^{b}\sum_{n=0}^{\infty}u_{n}\left(x\right)=\sum_{n=0}^{\infty}\int_{a}^{b}u_{n}\left(x\right)\)</span>, כלומר אפשר "להחליף את סדר הסכום האינסופי והאינטגרל" - הכללה של תכונת הלינאריות של אינטגרל שעובדת עבור סכומים סופיים.</p>
<p>בנוסף יש לנו תוצאה דומה עבור נגזרות, שכפי שראינו דורשת תנאים קצת שונים: אם <span class="math">\(\sum_{n=0}^{\infty}u_{n}\)</span> מתכנס נקודתית אל <span class="math">\(f\)</span> ולכל <span class="math">\(u_{n}\)</span> יש נגזרת אינטגרבילית <span class="math">\(u_{n}^{\prime}\)</span> וטור הנגזרות <span class="math">\(\sum_{n=0}^{\infty}u_{n}^{\prime}\)</span> מתכנס במ"ש, אז <span class="math">\(f^{\prime}=\sum_{n=0}^{\infty}u_{n}^{\prime}\)</span>, או בכתיב אחר - <span class="math">\(\left(\sum_{n=0}^{\infty}u_{n}\right)^{\prime}=\sum_{n=0}^{\infty}u_{n}^{\prime}\)</span>, כלומר אפשר להחליף את סדר הסכום האינסופי והנגזרת - הכללה של תכונת הלינאריות של נגזרת שעובדת עבור סכומים סופיים.</p>
<p>הנה דוגמא לאופן שבו משתמשים בזה. בפוסט שלי על <a href="https://gadial.net/2019/02/13/coupon_collector_problem/">בעיית איסוף הקופונים</a> צץ באופן טבעי כחלק מהפתרון שלנו הסכום <span class="math">\(\sum_{n=0}^{\infty}nx^{n-1}\)</span> שרצינו לחשב. מה שדי קופץ לעין כאן הוא שהאיבר הכללי של הסכום נראה כמו נגזרת: <span class="math">\(\left(x^{n}\right)^{\prime}=nx^{n-1}\)</span>. אז אני משתמש ב-<span class="math">\(\left(\sum_{n=0}^{\infty}u_{n}\right)^{\prime}=\sum_{n=0}^{\infty}u_{n}^{\prime}\)</span> כדי "להוציא את הנגזרת החוצה":</p>
<p><span class="math">\(\sum_{n=0}^{\infty}nx^{n-1}=\sum_{n=0}^{\infty}\left(x^{n}\right)^{\prime}=\left(\sum_{n=0}^{\infty}x^{n}\right)^{\prime}\)</span></p>
<p>זה טוב, בגלל שיש לי את הנוסחה <span class="math">\(\sum_{n=0}^{\infty}x^{n}=\frac{1}{1-x}\)</span> ואת הביטוי הזה קל לגזור: <span class="math">\(\left(\frac{1}{1-x}\right)^{\prime}=\frac{1}{\left(1-x\right)^{2}}\)</span>, מה שנותן לנו את התוצאה <span class="math">\(\sum_{n=0}^{\infty}nx^{n-1}=\frac{1}{\left(1-x\right)^{2}}\)</span>. אבל זה, כמובן, רק בתנאי שהתנאים של המשפט שלי מתקיימים: רק בתנאי שהטור <span class="math">\(\sum_{n=0}^{\infty}nx^{n-1}\)</span> מתכנס, ושהטור <span class="math">\(\sum_{n=0}^{\infty}x^{n}\)</span> מתכנס במ"ש. עכשיו, ברור שאם נציב <span class="math">\(x=1\)</span> ב-<span class="math">\(\sum_{n=0}^{\infty}x^{n}\)</span> נקבל את הטור <span class="math">\(\sum_{n=0}^{\infty}1\)</span> שלא מתכנס בכלל, אז אני צריך מלכתחילה להגביל את עצמי לתחום <span class="math">\(\left|x\right|&lt;1\)</span> - אבל גם בתחום הזה, איך אני יודע שהטורים מתכנסים?</p>
<p>ספציפית עבור שני הטורים שאני מדבר עליהם כאן יש תורה שלמה ומרתקת שמתעסקת בהתכנסות שלהם שאגיע אליה בפוסט הבא, אבל עוד לפני שנגיע לתיאוריה של טורים ספציפיים יש משפט מועיל במיוחד שצריך להזכיר פה: מבחן ה-M של ויירשטראס.</p>
<p>הרעיון במבחן ה-M הוא פשוט: בואו נמיר את שאלת ההתכנסות במ"ש של טור פונקציות שהיא מסובכת, בשאלת התכנסות של טור <strong>מספרים</strong> שגם היא מסובכת אבל פחות.</p>
<p>המשפט אומר כך: נניח שיש לנו את טור הפונקציות <span class="math">\(\sum_{n=0}^{\infty}u_{n}\)</span> ויש סדרה <span class="math">\(\left\{ M_{n}\right\} _{n=0}^{\infty}\)</span>של מספרים אי שליליים כך ש-<span class="math">\(\left|u_{n}\left(x\right)\right|\le M_{n}\)</span> לכל <span class="math">\(x\in D\)</span> (כשכזכור <span class="math">\(D\)</span> הוא התחום שעליו כל ה-<span class="math">\(u_{n}\)</span> מוגדרות) ואם בנוסף לזה מתקיים שהטור <span class="math">\(\sum_{n=0}^{\infty}M_{n}\)</span> מתכנס (התכנסות רגילה של טורי מספרים) אז <span class="math">\(\sum_{n=0}^{\infty}u_{n}\)</span> מתכנס במ"ש ב-<span class="math">\(D\)</span>.</p>
<p>איך מוכיחים את זה? ראשית צריך להראות ש-<span class="math">\(\sum_{n=0}^{\infty}u_{n}\)</span> בכלל מתכנס אל <strong>משהו</strong>. ניקח <span class="math">\(x\in D\)</span> כלשהו ונסתכל על טור המספרים <span class="math">\(\sum_{n=0}^{\infty}\left|u_{n}\left(x\right)\right|\)</span>. עכשיו נשלוף שני דברים מהתורה של סכומים אינסופיים של מספרים:</p>
<ul> <li>מבחן ההשוואה: אם <span class="math">\(0\le a_{n}\le b_{n}\)</span> לכל <span class="math">\(n\)</span> והטור <span class="math">\(\sum_{n=0}^{\infty}b_{n}\)</span> מתכנס, אז הטור <span class="math">\(\sum_{n=0}^{\infty}a_{n}\)</span> מתכנס.</li>


<li>אם <span class="math">\(\sum_{n=0}^{\infty}\left|a_{n}\right|\)</span> מתכנס אז <span class="math">\(\sum_{n=0}^{\infty}a_{n}\)</span> מתכנס (<strong>התכנסות בהחלט</strong> של טור גוררת התכנסות שלו).</li>

</ul>

<p>אצלנו <span class="math">\(0\le\left|u_{n}\left(x\right)\right|\le M_{n}\)</span> בשילוב עם ההתכנסות של <span class="math">\(\sum_{n=0}^{\infty}M_{n}\)</span> ומבחן ההשוואה מראים שהטור <span class="math">\(\sum_{n=0}^{\infty}\left|u_{n}\left(x\right)\right|\)</span> מתכנס (עבור <span class="math">\(x\in D\)</span> ספציפי), ולכן <span class="math">\(\sum_{n=0}^{\infty}u_{n}\left(x\right)\)</span> גם מתכנס. זה מאפשר לנו להגדיר פונקציה <span class="math">\(f\left(x\right)=\sum_{n=0}^{\infty}u_{n}\left(x\right)\)</span> לכל <span class="math">\(x\in D\)</span>, ורק נשאר להראות ש-<span class="math">\(\sum_{n=0}^{\infty}u_{n}\)</span> מתכנס במ"ש אל <span class="math">\(f\)</span>; כלומר, שאם נגדיר <span class="math">\(f_{n}\left(x\right)=\sum_{k=0}^{n}u_{k}\left(x\right)\)</span> אז סדרת הפונקציות <span class="math">\(f_{n}\)</span> מתכנסת במ"ש אל <span class="math">\(f\)</span>.</p>
<p>נוכיח את זה בצורה הרגילה: נאמר "יהא <span class="math">\(\varepsilon&gt;0\)</span>" ועכשיו נרצה למצוא <span class="math">\(N\)</span> כך שאם <span class="math">\(n&gt;N\)</span> אז <span class="math">\(\left|f\left(x\right)-f_{n}\left(x\right)\right|&lt;\varepsilon\)</span> לכל <span class="math">\(x\in D\)</span>. זה דורש חישוב די ישיר:</p>
<p><span class="math">\(\left|f\left(x\right)-f_{n}\left(x\right)\right|=\left|\sum_{n=0}^{\infty}u_{n}\left(x\right)-\sum_{k=0}^{n}u_{k}\left(x\right)\right|=\)</span></p>
<p><span class="math">\(=\left|\sum_{k=n+1}^{\infty}u_{k}\left(x\right)\right|\le\sum_{k=n+1}^{\infty}\left|u_{k}\left(x\right)\right|\le\sum_{k=n+1}^{\infty}M_{k}\)</span></p>
<p>עכשיו, מכיוון ש-<span class="math">\(\sum_{n=0}^{\infty}M_{n}\)</span> מתכנס, הזנב של הטור שואף לאפס (כי אם סכום הטור הוא <span class="math">\(L\)</span>, הזנב הוא הסדרה <span class="math">\(L-S_{n}\)</span> ומכיוון ש-<span class="math">\(S_{n}\to L\)</span> הסדרה הזו שואפת לאפס), כלומר לכל <span class="math">\(\varepsilon&gt;0\)</span> קיים <span class="math">\(N\)</span> כך שאם <span class="math">\(n&gt;N\)</span> אז <span class="math">\(\left|\sum_{k=n+1}^{\infty}M_{k}\right|\le\varepsilon\)</span>, מה שמסיים את ההוכחה (כי ה-<span class="math">\(M_{k}\)</span>-ים הם אי שליליים ולכן <span class="math">\(\left|\sum_{k=n+1}^{\infty}M_{k}\right|=\sum_{k=n+1}^{\infty}M_{k}\)</span>).</p>
<p>אם כן, אלו התוצאות הכלליות שבדרך כלל מציגים בתחילת הדיון על הנושאים הללו. בפוסט הבא אני אקפוץ אל סוג ספציפי של טורי פונקציות, שגם מתנהגים יפה יותר מאשר במקרה הכללי, והם גם שימושיים בצורה יוצאת מן הכלל - <strong>טורי חזקות</strong>.</p>
        </article>
        
        <footer>
            <p>© כל הזכויות שמורות לגדי אלכסנדרוביץ'</p>
        </footer>
    </div>

    
    <script>
        function searchPosts() {
            const searchTerm = document.getElementById('searchInput').value;
            if (searchTerm.trim()) {
                window.location.href = '/post_list.html?search=' + encodeURIComponent(searchTerm);
            }
        }
        
        document.getElementById('searchInput').addEventListener('keypress', function(e) {
            if (e.key === 'Enter') {
                searchPosts();
            }
        });
    </script>
    
    
    <!-- Auto-render KaTeX math -->
    <script>
        document.addEventListener("DOMContentLoaded", function() {
            renderMathInElement(document.body, {
                delimiters: [
                    {left: "\\[", right: "\\]", display: true},
                    {left: "\\(", right: "\\)", display: false}
                ],
                throwOnError: false
            });
        });
    </script>

</body>
</html>