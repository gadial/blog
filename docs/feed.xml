<?xml version="1.0" encoding="utf-8"?><feed xmlns="http://www.w3.org/2005/Atom" ><generator uri="https://jekyllrb.com/" version="3.8.5">Jekyll</generator><link href="http://gadial.net/feed.xml" rel="self" type="application/atom+xml" /><link href="http://gadial.net/" rel="alternate" type="text/html" /><updated>2020-08-26T05:03:06+00:00</updated><id>http://gadial.net/feed.xml</id><title type="html">לא מדויק</title><subtitle>בלוג על מתמטיקה ומדעי המחשב</subtitle><entry><title type="html">אבן נייר ומספרים ולטאה וספוק ובלבאוזר וצ’רמנדר וגרפים איזומורפיים</title><link href="http://gadial.net/2020/08/26/rock_paper_scissors_lizard_spock_pokemon/" rel="alternate" type="text/html" title="אבן נייר ומספרים ולטאה וספוק ובלבאוזר וצ'רמנדר וגרפים איזומורפיים" /><published>2020-08-26T00:00:00+00:00</published><updated>2020-08-26T00:00:00+00:00</updated><id>http://gadial.net/2020/08/26/rock_paper_scissors_lizard_spock_pokemon</id><content type="html" xml:base="http://gadial.net/2020/08/26/rock_paper_scissors_lizard_spock_pokemon/">&lt;p&gt;אחד מהמשחקים הללו ש”כולם מכירים” הוא “אבן, נייר ומספרים”. החוקים פשוטים: שני שחקנים עומדים ושרים לעצמם שיר בסגנון “אבן נייר ומספרים המנצח מבין השניים אחת שתיים שלוש” וחיש קל שולחים יד קדימה באחת משלוש צורות: “אבן” (אגרוף), “מספרים” (אצבע ואמה זקורות) ו”נייר” (כף יד פשוטה). ואז… המשחק מסתיים בתיקו כי שני השחקנים שלפו את אותו הדבר, ו”המנצח מבין השניים” שבשם השיר נחשף במערומיו!&lt;/p&gt;

&lt;p&gt;אבל אם השחקנים שלפו דברים שונים, המנצח נקבע על פי חוקים סבוכים שאפשר לנסח כך: “אבן שוברת מספריים שגוזרים נייר שעוטפת אבן”. כלומר: כל “נשק” שאפשר לשלוף מנצח את אחד מהנשקים האחרים, ומפסיד לאחד מהנשקים האחרים. אם שני השחקנים בוחרים נשק באקראי, אז הם ינצחו בשליש מהפעמים, יפסידו בשליש מהפעמים ובשליש מהפעמים המשחק ייגמר בתיקו. כשמשחקים יותר מפעם אחת ברצף כבר נכנס לתמונה מרכיב פסיכולוגי מעניין - קשה לשחקנים “להגריל באקראי” נשק בראש, כך שכל שחקן משחק באופן מוטה; מה האסטרטגיה שכדאי לשחקן לאמץ כדי לנצח כמה שיותר פעמים? על זה אני לא הולך לדבר הפעם, אבל זה תחום מגניב בפני עצמו.&lt;/p&gt;

&lt;p&gt;לא מזמן הילד בן ה-5 שלי סיפר לי על החידושים האחרונים בעולם האבן-נייר-ומספריים: מתברר שאצלם בגן יש נשקים נוספים שכוללים (בין היתר) “בור”, “פצצה”, “קשת”, “רובה” וגם “פיל” ו”תרנגולת” עם חוקים סבוכים מאוד של מי מנצח את מי. הבעיה עם החוקים השרירותיים שהמציאו באותו גן היא שהם &lt;strong&gt;מוטים&lt;/strong&gt; לטובת נשקים מסויימים - למיטב זכרוני “בור” מנצח כמעט כל דבר שם. מה שהיינו &lt;strong&gt;רוצים&lt;/strong&gt; שיקרה, אם אנחנו רוצים משחק מעניין, הוא שכל נשק ינצח &lt;strong&gt;בדיוק&lt;/strong&gt; חצי מהנשקים האחרים, ויפסיד לחצי מהנשקים האחרים, גם בגרסאות המוכללות.&lt;/p&gt;

&lt;p&gt;אם יש ארבעה נשקים, קל לראות שזה בלתי אפשרי: אם נבחר את אחד מהנשקים, נותרו לנו 3 אחרים. מכיוון ש-3 הוא מספר אי זוגי, אי אפשר לחלק אותו ל-2; אי אפשר שהנשק שלנו ינצח &lt;span&gt;$latex 1.5$&lt;/span&gt; מהנשקים ויפסיד ל-&lt;span&gt;$latex 1.5$&lt;/span&gt; מהנשקים. אם כן, כדי שמשחק “אבן נייר ומספריים מוכלל” יעבוד, הכרחי שמספר הנשקים בו יהיה &lt;strong&gt;אי זוגי&lt;/strong&gt;.&lt;/p&gt;

&lt;p&gt;מכאן אנחנו מקבלים שההכללה הראשונה של אבן נייר ומספריים צריכה להיות עבור 5 נשקים. הכללה מוכרת שכזו נקראת “אבן-נייר-מספרים-לטאה-ספוק” והיא &lt;a href=&quot;http://www.samkass.com/theories/RPSSL.html&quot;&gt;הומצאה&lt;/a&gt; בידי סם קס וקרן ברילה ואחר כך הופיעה בתוכנית הטלוויזיה “המפץ הגדול” כך שעכשיו כל היקום מכיר אותה. מה זו לטאה אנחנו יודעים, ומחווים אותה באמצעות הצמדת אצבעות לאגודל בצורה שמזכירה ראש של לטאה; “ספוק” הוא הדמות של לאונרד נימוי מתוכנית הטלוויזיה Star Trek. ספוק הוא חצי וולקני, כלומר שייך לגזע חייזרים ששם דגש על לוגיקה ומחווה שלום בעזרת פיצול אצבעות (מחווה שלאונרד נימוי עצמו המציא, בהשראת ברכת הכוהנים).&lt;/p&gt;

&lt;p&gt;&lt;img src=&quot;/assets/img/2020/08/spock.jpg&quot; alt=&quot;&quot; /&gt;&lt;/p&gt;

&lt;p&gt;הנשקים מתנהגים כך: אבן-נייר-מספרים מתנהגים כמקודם זה עם זה; לטאה מנצחת את ספוק (“מרעילה אותו”) ואת הנייר (“אוכלת אותו”), אבל מפסידה לסלע ולמספריים שמחסלים אותה בצורה די בנאלית. ספוק לעומת זאת יודע לפצפץ את הסלע והמספריים אבל הנייר מבלבל אותו (כנראה כתוב בצד אחד של הנייר “מה שכתוב בצד השני הוא שקר” ובצד השני כתוב “מה שכתוב בצד השני הוא אמת”). את כל זה אפשר להציג בדיאגרמה הבאה:&lt;/p&gt;

&lt;p&gt;&lt;img src=&quot;/assets/img/2020/08/rpsls.png&quot; alt=&quot;&quot; /&gt;&lt;/p&gt;

&lt;p&gt;כאן מתעוררת בי כבר שאלה - מה זה בעצם אומר, שהמשחק הזה “הומצא” בידי סם קס וקרן ברילה? מה שהם בוודאי המציאו זה את &lt;strong&gt;השמות&lt;/strong&gt; של הנשקים החדשים (לטאה וספוק), את &lt;strong&gt;מחוות הידיים&lt;/strong&gt; בשבילם ואת &lt;strong&gt;הנימוקים&lt;/strong&gt; לכך שנשק אחד מנצח את השני. כל אלו הם דברים חשובים ביותר - בלעדיהם לא נזכור את חוקי המשחק והוא לא ייראה לנו מגניב. אבל מבחינה &lt;strong&gt;מתמטית&lt;/strong&gt; הם לא רלוונטיים - אלו “רק” סימונים וסיפורים, והמתמטיקה מתעניינת בהפשטה - במה שנשאר אחרי שמסירים את הדברים הללו. כמו שהמתמטיקה מתעסקת בשאלה “כמה זה 2+3” שהיא הפשטה של שאלות קונקרטיות כמו “כמה זה שני תפוחים ועוד שלושה תפוחים” או “לאיזו קומה נגיע אם אנחנו בקומה 2 ואנחנו עולים שלוש קומות”.&lt;/p&gt;

&lt;p&gt;אחרי ההפשטה, מה שנשאר לנו מהמשחק הוא זה:&lt;/p&gt;

&lt;p&gt;&lt;img src=&quot;/assets/img/2020/08/RPS5_RAW.PNG&quot; alt=&quot;&quot; /&gt;&lt;/p&gt;

&lt;p&gt;ציור כזה נקרא &lt;strong&gt;גרף&lt;/strong&gt;. יש בו שני סוגים של דברים: “עיגולים” ו”חצים”. לעיגולים קוראים &lt;strong&gt;צמתים&lt;/strong&gt; ולחצים קוראים &lt;strong&gt;קשתות&lt;/strong&gt;. ברמה הכי פורמלית של העניין, גרף הוא קבוצה &lt;span&gt;$latex V$&lt;/span&gt; של צמתים (במקרה שלנו, הצמתים הם המספרים מ-1 עד 5) ועוד קבוצה &lt;span&gt;$latex E$&lt;/span&gt; של קשתות, כשכל קשת היא זוג של צמתים, עם חשיבות לסדר: &lt;span&gt;$latex e=\left(v,u\right)$&lt;/span&gt;, ולפעמים מסמנים פשוט &lt;span&gt;$latex v\overset{e}{\to}u$&lt;/span&gt;.&lt;/p&gt;

&lt;p&gt;גרף כזה הוא נקודת ההתחלה שלנו כשאנחנו באים לבנות משחק “אבן-נייר-ומספריים” מוכלל עבור חמישה נשקים - אנחנו לוקחים את הגרף, נותנים שם לכל צומת, ואז עבור כל קשת &lt;span&gt;$latex v\overset{e}{\to}u$&lt;/span&gt; אנחנו ממציאים הסבר למה &lt;span&gt;$latex v$&lt;/span&gt; מנצח את &lt;span&gt;$latex u$&lt;/span&gt;.&lt;/p&gt;

&lt;p&gt;בואו נעשה את זה בפועל, באמצעות &lt;strong&gt;פוקימונים&lt;/strong&gt;. הרעיון בפוקימונים הוא שלכל פוקימון יש “טיפוס” - יש פוקימוני אש, פוקימוני מים וכדומה. חלק מסוגי הפוקימונים פגיעים להתקפות מסוג פוקימונים אחר - למשל, פוקימון אש פגיע להתקפות מים. כבר במשחק הפוקימונים הראשון, שלושת הפוקימונים “הבסיסיים” ביותר - צ’רמנדר עבור “אש”, סקווירטל עבור “מים” ובלבאוזר עבור “עשב” - נבחרו כדי לקיים יחסים כמו באבן נייר ומספריים: אש מנצחת עשב שמנצח מים שמנצחים אש:&lt;/p&gt;

&lt;p&gt;&lt;img src=&quot;/assets/img/2020/08/RPS-3Pokemon.PNG&quot; alt=&quot;&quot; /&gt;&lt;/p&gt;

&lt;p&gt;אני רוצה להכליל את זה עבור חמישה פוקימונים, כך שכל פוקימון פגיע לשניים אחרים, ושניים אחרים פגיעים אליו. לרוע המזל, המבנה של משחק הפוקימונים הוא כזה שלא ניתן &lt;strong&gt;להרחיב&lt;/strong&gt; את השלשה של אש-מים-עשב כדי להשיג את זה (אין עוד טיפוסי פוקימונים שמשתלבים בצורה סימטרית עם שלושת אלו) אבל אם אחליף את “מים” ב”קרח” (שמיוצג על ידי הפוקימון לאפרס שהוא פוקימון משולב של מים/קרח) ואוסיף פנימה את פוקימון ה”אדמה” דיגלט ואת פוקימון ה”סלע” אוניקס, אני אוכל לקבל את משחק האבן-נייר-ומספרים מוכלל שרציתי.&lt;/p&gt;

&lt;p&gt;בואו ניקח את הגרף שהראיתי קודם:&lt;/p&gt;

&lt;p&gt;&lt;img src=&quot;/assets/img/2020/08/RPS5_RAW.PNG&quot; alt=&quot;&quot; /&gt;&lt;/p&gt;

&lt;p&gt;ועכשיו נתחיל להחליף את המספרים בו בפוקימונים. מכיוון שהמספר הסידורי של פוקימון העשב בלבאוזר הוא 1, נשים אותו במקום המספר 1 בגרף:&lt;/p&gt;

&lt;p&gt;&lt;img src=&quot;/assets/img/2020/08/RPS-5Pokemon-1.PNG&quot; alt=&quot;&quot; /&gt;&lt;/p&gt;

&lt;p&gt;עכשיו, מהצומת של בלבאוזר יוצאות שתי קשתות, אל הצמתים 2 ו-3. המשמעות שאני רוצה שתהיה לקשת &lt;span&gt;$latex v\overset{e}{\to}u$&lt;/span&gt; היא “&lt;span&gt;$latex v$&lt;/span&gt; מנצח את &lt;span&gt;$latex u$&lt;/span&gt;” ולכן אני רוצה לשים בצמתים 2 ו-3 את הפוקימונים ש”עשב” מנצח - במקרה שלנו, הפוקימונים של “קרקע” ו”סלע”. אז אני אשים אותם שם, אבל צריך להיות זהירים: יש לי &lt;strong&gt;שתי דרכים&lt;/strong&gt; לעשות את זה. או “2 הופך לסלע, 3 הופך לקרקע” או “2 הופך לקרקע, 3 הופך לסלע”. האם שתי הדרכים לגיטימיות? ובכן, לא! כי אני רוצה להמשיך לכבד את היחס &lt;span&gt;$latex 3\to2$&lt;/span&gt; שמופיע בגרף. מכיוון ש-3 מנצח את 2, גם מי ש-3 יהפוך אליו צריך לנצח את מי ש-2 הופך אליו. על פי חוקי הפוקימונים קרקע מנצחת סלע, ולכן 3 יהפוך לפוקימון הקרקע ו-2 יהפוך לפוקימון הסלע:&lt;/p&gt;

&lt;p&gt;&lt;img src=&quot;/assets/img/2020/08/RPS-5Pokemon-2.PNG&quot; alt=&quot;&quot; /&gt;&lt;/p&gt;

&lt;p&gt;עכשיו אפשר להתפנות לשאלה איזה פוקימונים יחליפו את 4 ו-5. כמו קודם, גם כאן הסתכלות על החצים קובעת לנו מה חייב להופיע שם: נותרו לנו רק פוקימוני אש וקרח, ועל פי חוקי הפוקימונים אש מנצחת קרח. מכיוון שהקשת &lt;span&gt;$latex 5\to4$&lt;/span&gt; מראה ש-5 מנצח את 4, אז בהכרח 5 חייב להיות אש ואילו 4 חייב להיות קרח:&lt;/p&gt;

&lt;p&gt;&lt;img src=&quot;/assets/img/2020/08/RPS-5Pokemon-3.PNG&quot; alt=&quot;&quot; /&gt;&lt;/p&gt;

&lt;p&gt;זה משלים את הגרף החדש שלנו, אבל שימו לב שאפילו לא בדקתי את כל הקשתות במפורש. למשל, יש לנו בגרף את הקשת “קרח&lt;span&gt;$latex \leftarrow$&lt;/span&gt;קרקע” שלא התייחסתי אליה במפורש. צריך לבדוק שהקשר הזה באמת מתקיים; אבל הדוגמא שלי הונדסה בקפידה כדי להתאים לחוקים הללו אז אתם יכולים להאמין לי שזה מתקיים גם בלי לרוץ לחפש מידע באינטרנט על פוקימונים.&lt;/p&gt;

&lt;p&gt;בשביל מה זה היה טוב? ראשית, כי פוקימונים זה כיף אז אם אפשר לעשות גרסה אלטרנטיבית של אבן-נייר-מספריים-לטאה-ספוק עם פוקימונים, למה לא? אבל שנית, כי רציתי להדגים פה את האופן שבו אנחנו לוקחים את הגרף האבסטרקטי ו”מלבישים” עליו בגד נוסף של פוקימונים. הבגד הזה, מבחינה מתמטית, הוא רק &lt;strong&gt;סימונים אחרים&lt;/strong&gt; לאותו גרף כמו קודם. וכפי שכבר אמרתי - סימונים אחרים זה חשוב. זה הופך את הגרף למעניין ויפה, אבל התוכן המתמטי &lt;strong&gt;זהה&lt;/strong&gt;.&lt;/p&gt;

&lt;p&gt;כדי לראות את זה, בואו נשים זה לצד זה את שני הגרפים כוכבי הפוסט:&lt;/p&gt;

&lt;p&gt;&lt;img src=&quot;/assets/img/2020/08/RPS5-2-Variations.PNG&quot; alt=&quot;&quot; /&gt;&lt;/p&gt;

&lt;p&gt;זה לגמרי “אותו הגרף רק עם סימונים שונים”. הדרך המתמטית להשתכנע בזה היא בעזרת &lt;strong&gt;פונקציה&lt;/strong&gt; - משהו שמתאים לכל סימון מהגרף הימני סימון מהגרף השמאלי (יש לי פוסט על פונקציות &lt;a href=&quot;https://gadial.net/2020/01/12/what_are_functions/&quot;&gt;כאן&lt;/a&gt;). הפונקציה במקרה שלנו היא זו:&lt;/p&gt;

&lt;ul&gt; &lt;li&gt;&lt;strong&gt;אבן&lt;/strong&gt; עוברת אל &lt;strong&gt;עשב&lt;/strong&gt;&lt;/li&gt;


&lt;li&gt;&lt;strong&gt;מספריים&lt;/strong&gt; עוברים אל &lt;strong&gt;קרקע&lt;/strong&gt;&lt;/li&gt;


&lt;li&gt;&lt;strong&gt;נייר&lt;/strong&gt; עובר אל &lt;strong&gt;אש&lt;/strong&gt;&lt;/li&gt;


&lt;li&gt;&lt;strong&gt;לטאה&lt;/strong&gt; עוברת אל &lt;strong&gt;סלע&lt;/strong&gt;&lt;/li&gt;


&lt;li&gt;&lt;strong&gt;ספוק&lt;/strong&gt; עובר אל &lt;strong&gt;קרח&lt;/strong&gt;&lt;/li&gt;

&lt;/ul&gt;

&lt;p&gt;הפונקציה שהצגתי כרגע היא מה שנקרא “חד-חד-ערכית ועל” (יש לי פוסט על פונקציות כאלו &lt;a href=&quot;https://gadial.net/2020/05/15/invertible_functions/&quot;&gt;כאן&lt;/a&gt;). “חד-חד-ערכית” אומר שאין שני קלטים לפונקציה שעוברים לאותו פלט (כלומר, לא קורה למשל שגם ספוק וגם לטאה עוברים אל סלע). “על” אומר שכל סימן מהגרף השמאלי באמת מתקבל בתור פלט לאחד מהקלטים. ההגדרות הפורמליות הללו הן הדרך של המתמטיקה לתפוס את הקונספט של “אותו הדבר עד כדי שינוי סימונים”.&lt;/p&gt;

&lt;p&gt;במקרה של גרף, יש לנו &lt;strong&gt;מבנה נוסף&lt;/strong&gt; שאנחנו רוצים להתחשב בו - השאלה “מאיפה לאיפה יש קשת”. אני רוצה שאם ניקח שני קלטים &lt;span&gt;$latex x,y$&lt;/span&gt; מהגרף המקורי כך שיש קשת &lt;span&gt;$latex x\to y$&lt;/span&gt; אז תהיה קשת גם מהפלט של &lt;span&gt;$latex x$&lt;/span&gt; אל הפלט של &lt;span&gt;$latex y$&lt;/span&gt; - זה מה שהתאמצתי כל כך לשמור עליו כשבניתי את הגרף של הפוקימונים. בואו נראה איך זה כתוב פורמלית במתמטית: אם יש לנו &lt;strong&gt;שני גרפים&lt;/strong&gt;, &lt;span&gt;$latex G_{1}=\left(V_{1},E_{1}\right)$&lt;/span&gt; ו-&lt;span&gt;$latex G_{2}=\left(V_{2},E_{2}\right)$&lt;/span&gt;, ויש לנו פונקציה &lt;span&gt;$latex f:V_{1}\to V_{2}$&lt;/span&gt; (כלומר, פונקציה שלוקחת קלט ששייך ל-&lt;span&gt;$latex V_{1}$&lt;/span&gt; ומחזירה פלט ששייך ל-&lt;span&gt;$latex V_{2}$&lt;/span&gt;) אנחנו רוצים שיתקיים ש-&lt;span&gt;$latex u\to v$&lt;/span&gt; מתקיים אם ורק אם &lt;span&gt;$latex f\left(u\right)\to f\left(v\right)$&lt;/span&gt; (או קצת יותר פורמלית: ש-&lt;span&gt;$latex \left(u,v\right)\in E_{1}$&lt;/span&gt; מתקיים אם ורק אם &lt;span&gt;$latex \left(f\left(u\right),f\left(v\right)\right)\in E_{2}$&lt;/span&gt;).&lt;/p&gt;

&lt;p&gt;במקרה שבו יש לנו פונקציה &lt;span&gt;$latex f$&lt;/span&gt; שמקיימת את התנאי הנ”ל והיא חד-חד-ערכית ועל, אומרים שהגרפים &lt;span&gt;$latex G_{1},G_{2}$&lt;/span&gt; הם &lt;strong&gt;איזומורפיים&lt;/strong&gt; ושהפונקציה &lt;span&gt;$latex f$&lt;/span&gt; הזו היא &lt;strong&gt;איזומורפיזם &lt;/strong&gt;של הגרפים הללו. המושג הזה, של איזומורפיזם של גרפים, הוא המושג המתמטי המרכזי שהולך לשחק תפקיד בכל מה שאני רוצה לדבר עליו בהקשר של אבן-נייר-ומספריים בהמשך.&lt;/p&gt;

&lt;p&gt;נקודה אחת ששווה להתייחס אליה היא שהאיזומורפיזם שמצאתי בין גרף הלטאה-ספוק וגרף הפוקימונים הוא לא האיזומורפיזם &lt;strong&gt;היחיד&lt;/strong&gt; שאפשר למצוא. הייתי יכול לעשות גם את הדבר הבא:&lt;/p&gt;

&lt;ul&gt; &lt;li&gt;&lt;strong&gt;אבן&lt;/strong&gt; עוברת אל &lt;strong&gt;סלע&lt;/strong&gt; (זה מה שרציתי לעשות מההתחלה! זה הכי טבעי!)&lt;/li&gt;


&lt;li&gt;&lt;strong&gt;מספריים&lt;/strong&gt; עוברים אל &lt;strong&gt;קרח&lt;/strong&gt;&lt;/li&gt;


&lt;li&gt;&lt;strong&gt;נייר&lt;/strong&gt; עובר אל &lt;strong&gt;קרקע&lt;/strong&gt;&lt;/li&gt;


&lt;li&gt;&lt;strong&gt;לטאה&lt;/strong&gt; עוברת אל &lt;strong&gt;אש&lt;/strong&gt;&lt;/li&gt;


&lt;li&gt;&lt;strong&gt;ספוק&lt;/strong&gt; עובר אל &lt;strong&gt;עשב&lt;/strong&gt;&lt;/li&gt;

&lt;/ul&gt;

&lt;p&gt;למעשה, לא קשה לראות שקורה הדבר הבא: אם אני רוצה לבנות איזומורפיזם בין שני הגרפים, אני יכול לבחור &lt;strong&gt;איזה צומת שמתחשק לי&lt;/strong&gt; ולהעביר את &lt;strong&gt;אבן&lt;/strong&gt; אליו. מרגע שהעברתי אליו את &lt;strong&gt;אבן&lt;/strong&gt;, כל יתר מה שהאיזומורפיזם עושה נקבע בלי שתהיה לי שליטה על זה, רק מתוך יחסי ה”מי מצביע על מי”. אם תעברו שוב על התהליך שבו בניתי את גרף הפוקימונים, זה בדיוק מה שקרה שם: מרגע שקבעתי ש-1 עובר אל בלבאוזר כבר לא הייתה לי שליטה על המשך התהליך. זה אומר שבסך הכל יש 5 איזומורפיזמים בין הגרפים, אחד לכל פלט אפשרי של “אבן”.&lt;/p&gt;

&lt;p&gt;לסיום, בואו נגיע אל הפואנטה שלי בפוסט הזה. אמרתי שאיזומורפיזם פירושו “שני הגרפים הללו הם אותו הדבר עד כדי סימונים”. מבחינה מתמטית אבן-נייר-מספריים-לטאה-ספוק הוא &lt;strong&gt;אותו משחק בדיוק&lt;/strong&gt; כמו משחק הפוקימונים שלי, אפילו אם החוויה שלנו כשאנחנו משחקים במשחקים היא שונה כי אנחנו אוהבים את ספוק יותר מפוקימונים או ההפך. האם זה &lt;strong&gt;חייב&lt;/strong&gt; להיות כך? האם כל משחק דמוי אבן-נייר-ומספריים עם 5 “נשקים” יהיה איזומורפי לכל משחק אחר שכזה? התשובה היא &lt;strong&gt;כן&lt;/strong&gt;, ואותו דבר נכון גם למשחקים עם 3 נשקים. אם זה נראה מובן מאליו, נפלא; האם זה נראה מובן מאליו גם למשחקים עם 7 נשקים? כי בהם התשובה היא &lt;strong&gt;לא&lt;/strong&gt;. יש שלושה משחקים &lt;strong&gt;שונים&lt;/strong&gt; עם 7 נשקים. לא שונים במובן של “סימונים שונים” אלא שונים במובן של &lt;strong&gt;לא איזומורפיים&lt;/strong&gt;. כלומר, מכאן העסק מתחיל להסתבך באמת. על זה נדבר בפוסט הבא.&lt;/p&gt;</content><author><name></name></author><category term="אבן נייר ומספריים" /><summary type="html">אחד מהמשחקים הללו ש”כולם מכירים” הוא “אבן, נייר ומספרים”. החוקים פשוטים: שני שחקנים עומדים ושרים לעצמם שיר בסגנון “אבן נייר ומספרים המנצח מבין השניים אחת שתיים שלוש” וחיש קל שולחים יד קדימה באחת משלוש צורות: “אבן” (אגרוף), “מספרים” (אצבע ואמה זקורות) ו”נייר” (כף יד פשוטה). ואז… המשחק מסתיים בתיקו כי שני השחקנים שלפו את אותו הדבר, ו”המנצח מבין השניים” שבשם השיר נחשף במערומיו!</summary><media:thumbnail xmlns:media="http://search.yahoo.com/mrss/" url="http://gadial.net/assets/img/2020/08/RPS-5Pokemon-3.PNG" /></entry><entry><title type="html">אז איך פותרים אינטגרלים בתיכון?</title><link href="http://gadial.net/2020/07/25/solving_highschool_integrals/" rel="alternate" type="text/html" title="אז איך פותרים אינטגרלים בתיכון?" /><published>2020-07-25T00:00:00+00:00</published><updated>2020-07-25T00:00:00+00:00</updated><id>http://gadial.net/2020/07/25/solving_highschool_integrals</id><content type="html" xml:base="http://gadial.net/2020/07/25/solving_highschool_integrals/">&lt;h2&gt;מבוא&lt;/h2&gt;

&lt;p&gt;ביקשו ממני לכתוב פוסט על איך פותרים תרגילים עם אינטגרלים ברמת תיכון, ואני מאוד שמח לעשות את זה כי זה נושא שחביב עלי מאוד מסיבה פשוטה: לחשב אינטגרלים זה &lt;strong&gt;קשה&lt;/strong&gt;. בגלל שזה קשה, פשוט &lt;strong&gt;אי אפשר&lt;/strong&gt; לתת בתיכון תרגילים קשים &lt;strong&gt;באמת&lt;/strong&gt; שמערבים אינטגרלים, ולכן מה שכן נותנים הוא את הדברים הפשוטים יחסית שאפשר לפתור בצורה די מסודרת אחרי שמבינים מה בעצם הולך שם, מה זה אינטגרלים ואיך ניגשים לטכניקה שלהם.&lt;/p&gt;

&lt;p&gt;נתחיל מ”מה זה אינטגרלים”. חלק מהסיבה שבגללה אינטגרלים זה עסק מבלבל הוא שאנחנו משתמשים ב”אינטגרל” כדי לתאר שני דברים שנראים במבט ראשון שונים לגמרי, אבל אחת מהתוצאות היפות במתמטיקה (“המשפט היסודי של החשבון הדיפרנציאלי והאינטגרלי”) מראה שהם קשורים בצורה חזקה. ראשית, אינטגרלים מוצגים בתור “ההפך &lt;strong&gt;מנגזרת&lt;/strong&gt;”, כלומר בתור מושג שכדי להבין אותו צריך קודם כל להבין את המושג המרכזי השני בחשבון דיפרנציאלי ואינטגרלי - הנגזרת. יש לי &lt;a href=&quot;https://gadial.net/2010/11/21/derivative/&quot;&gt;פוסטים&lt;/a&gt; על נגזרות ו&lt;a href=&quot;https://gadial.net/2010/12/01/deriving_ourselves_to_death/&quot;&gt;על איך מחשבים אותן&lt;/a&gt;, כך שבפוסט הזה אניח היכרות בסיסית עם הנושא; אבל אני &lt;strong&gt;כן&lt;/strong&gt; הולך להזכיר כל דבר רלוונטי לפני שאני משתמש בו.&lt;/p&gt;

&lt;p&gt;לאינטגרל שהוא “ההפך מנגזרת” קוראים “אינטגרל לא מסויים”. יש גם מושג אחר, של “אינטגרל מסויים”, שבכלל עוסק בחישוב של שטחים, נפחים וכל מני דברים מספריים אחרים. זו, מבחינה היסטורית, הנקודה שבה מושג האינטגרל נולד, ו&lt;a href=&quot;https://gadial.net/2010/11/27/integral/&quot;&gt;יש לי פוסט&lt;/a&gt; שמסביר את מושג האינטגרל מנקודת המבט הזו. אלא שהפוסט הנוכחי הולך להיות טכני ברמת תיכון, מה שאומר שלא נצטרך לדבר הרבה על אינטגרל מסויים. ההגדרה הפורמלית שלו? דורשת טכניקה שלא נלמדת בתיכון. האינטואיציה הכללית מאחוריו? דורשת רעיונות שלא נלמדים בתיכון. מה שנשאר זה רק איך מחשבים אותו בהקשרים ספציפיים, וזה קל ונגיע לזה. החישוב הוא תמיד “תחשבו את האינטגרל &lt;strong&gt;הלא מסויים&lt;/strong&gt; ואז תעשו איתו דברים”, כך שהמושג הטכני שרלוונטי לנו הוא אינטגרל לא מסויים.&lt;/p&gt;

&lt;h2&gt;פרק ראשון, שבו נספר על נגזרות ואינטגרלים של פולינומים&lt;/h2&gt;

&lt;p&gt;אם נלך לדף הנוסחאות בבגרות ונלך אל “אינטגרלים”, נראה קודם כל את הנוסחה המייאשת הבאה:&lt;/p&gt;

&lt;ul&gt; &lt;li&gt;&lt;span&gt;$latex \int x^{t}dx=\frac{x^{t+1}}{t+1}+C$&lt;/span&gt; (&lt;span&gt;$latex t$&lt;/span&gt; ממשי, &lt;span&gt;$latex t\ne-1$&lt;/span&gt;)&lt;/li&gt;

&lt;/ul&gt;

&lt;p&gt;אחרי שנבין אותה, נעבור כבר יותר מחצי מהדרך אל הבנת אינטגרלים באופן כללי. אבל כדי להבין אותה, צריך לדבר קודם כל על &lt;strong&gt;נגזרת&lt;/strong&gt;. נגזרת זה משהו שעושים לפונקציות, כשאצלנו פונקציה היא משהו שמקבל &lt;strong&gt;קלט&lt;/strong&gt; &lt;span&gt;$latex x$&lt;/span&gt; ומוציא &lt;strong&gt;פלט&lt;/strong&gt; שכותבים בתור איזו שהיא נוסחה שמערבת את &lt;span&gt;$latex x$&lt;/span&gt;. למשל &lt;span&gt;$latex 2x^{3}+5$&lt;/span&gt; זו דרך מקוצרת לכתוב את הפונקציה &lt;span&gt;$latex y=2x^{3}+5$&lt;/span&gt; (או &lt;span&gt;$latex f\left(x\right)=2x^{3}+5$&lt;/span&gt;; מה שיטות הסימון של הצעירים בימינו?). הנגזרת של פונקציה אמורה לייצג את “קצב ההשתנות” שלה עבור ערכים שונים ומשונים של &lt;span&gt;$latex x$&lt;/span&gt;; זה שייך לתיאוריה שלא רלוונטית לפוסט הטכני הזה. הנקודה הרלוונטית היא ש&lt;strong&gt;הנגזרת של פונקציה היא בעצמה פונקציה&lt;/strong&gt; ושגזירה של פונקציה היא משהו שיש לנו דרך שיטתית מאוד לבצע.&lt;/p&gt;

&lt;p&gt;הדברים שהכי קל לגזור הם פונקציות שנקראות &lt;strong&gt;פולינומים&lt;/strong&gt;. פולינומים הם יצורים כמו &lt;span&gt;$latex 2x^{3}+5$&lt;/span&gt;: סכום של איברים שכל איבר הוא מהצורה “מספר כלשהו כפול חזקה שלמה של &lt;span&gt;$latex x$&lt;/span&gt;” (בדוגמא שלי &lt;span&gt;$latex 5$&lt;/span&gt; מוכפל בחזקה &lt;span&gt;$latex x^{0}$&lt;/span&gt; של &lt;span&gt;$latex x$&lt;/span&gt;). הנה הנגזרות של כמה פולינומים ממש פשוטים:&lt;/p&gt;

&lt;ul&gt; &lt;li&gt;הנגזרת של הפולינום &lt;span&gt;$latex 1$&lt;/span&gt; היא 0.&lt;/li&gt;


&lt;li&gt;הנגזרת של הפולינום &lt;span&gt;$latex x$&lt;/span&gt; היא 1.&lt;/li&gt;


&lt;li&gt;הנגזרת של הפולינום &lt;span&gt;$latex x^{2}$&lt;/span&gt; היא &lt;span&gt;$latex 2x$&lt;/span&gt;.&lt;/li&gt;


&lt;li&gt;הנגזרת של הפולינום &lt;span&gt;$latex x^{3}$&lt;/span&gt; היא &lt;span&gt;$latex 3x^{2}$&lt;/span&gt;.&lt;/li&gt;


&lt;li&gt;הנגזרת של הפולינום &lt;span&gt;$latex x^{4}$&lt;/span&gt; היא &lt;span&gt;$latex 4x^{3}$&lt;/span&gt;.&lt;/li&gt;

&lt;/ul&gt;

&lt;p&gt;ונראה לי שכבר הבנו את הרעיון, לא? באופן כללי את כל אלו אפשר לתאר על ידי “הנגזרת של &lt;span&gt;$latex x^{t}$&lt;/span&gt; היא &lt;span&gt;$latex tx^{t-1}$&lt;/span&gt;”, וזה יהיה נכון לכל מספר ממשי &lt;span&gt;$latex t$&lt;/span&gt;, גם אם הוא לא מספר שלם בכלל (למשל, הנגזרת של &lt;span&gt;$latex x^{\pi}$&lt;/span&gt; היא &lt;span&gt;$latex \pi x^{\pi-1}$&lt;/span&gt;). זה זמן טוב להציג את הסימון של נגזרת - משתמשים במשהו שנקרא “תג” ובקושי אפשר לראות אותו, כי למה לא לבלבל אנשים אם אפשר. הנה איך נראית הנוסחה הכללית שראינו כשמסמנים אותה עם תג:&lt;/p&gt;

&lt;ul&gt; &lt;li&gt;&lt;span&gt;$latex \left(x^{t}\right)^{\prime}=tx^{t-1}$&lt;/span&gt;&lt;/li&gt;

&lt;/ul&gt;

&lt;p&gt;גם זו נוסחה שמופיעה בדף הנוסחאות, וזו נקודת המוצא שלנו. בואו נבין איך היא מתקשרת לנוסחה המוזרה עבור אינטגרלים שראינו קודם ואנחנו עדיין לא מבינים.&lt;/p&gt;

&lt;p&gt;כזכור, אינטגרל &lt;strong&gt;לא מסויים&lt;/strong&gt; הוא “ההפך מנגזרת”. אם הנגזרת של &lt;span&gt;$latex x^{2}$&lt;/span&gt; היא &lt;span&gt;$latex 2x$&lt;/span&gt;, זה אומר שהאינטגרל הלא מסויים של &lt;span&gt;$latex 2x$&lt;/span&gt; יהיה &lt;span&gt;$latex x^{2}$&lt;/span&gt;. באופן דומה, האינטגרל הלא מסויים של &lt;span&gt;$latex 3x^{2}$&lt;/span&gt; יהיה &lt;span&gt;$latex x^{3}$&lt;/span&gt; וכן הלאה. פרט לכך, כשכותבים אינטגרל לא מסויים תמיד מוסיפים לו &lt;span&gt;$latex +C$&lt;/span&gt; בסוף. כלומר, אני כותב &lt;span&gt;$latex \int2xdx=x^{2}+C$&lt;/span&gt; ו-&lt;span&gt;$latex \int3x^{2}dx=x^{3}+C$&lt;/span&gt;. הסיבה לכך היא שאותה נגזרת יכולה להתקבל &lt;strong&gt;מכמה פונקציות שונות&lt;/strong&gt;, שההבדל ביניהן הוא חיבור של מספר קבוע. למשל, גם הנגזרת של &lt;span&gt;$latex x^{3}+5$&lt;/span&gt; היא &lt;span&gt;$latex 3x^{2}$&lt;/span&gt;; בהמשך גם נבין למה. מבחינה טכנית, המשמעות היא זו: בשביל למצוא אינטגרל לא מסויים של פונקציה &lt;span&gt;$latex f$&lt;/span&gt; מספיק למצוא פונקציה &lt;span&gt;$latex F$&lt;/span&gt; &lt;strong&gt;אחת&lt;/strong&gt; כך ש-&lt;span&gt;$latex F^{\prime}=f$&lt;/span&gt;, ואז האינטגרל הלא מסויים הכללי הוא פשוט &lt;span&gt;$latex F+C$&lt;/span&gt;, כלומר כותבים &lt;span&gt;$latex \int fdx=F+C$&lt;/span&gt;.&lt;/p&gt;

&lt;p&gt;עכשיו, לחישוב נגזרת יש שתי תכונות נחמדות &lt;strong&gt;מאוד&lt;/strong&gt; שנקראות ביחד “הלינאריות של הנגזרת”. התכונה הראשונה היא ש-&lt;span&gt;$latex \left(f+g\right)^{\prime}=f^{\prime}+g^{\prime}$&lt;/span&gt;, כלומר כדי לחשב את הנגזרת של סכום שתי פונקציות מספיק לחשב את הנגזרת של כל אחת בנפרד, ורק אז לחבר; והתכונה השניה היא ש-&lt;span&gt;$latex \left(c\cdot f\right)^{\prime}=c\cdot f^{\prime}$&lt;/span&gt; עבור מספר ממשי &lt;span&gt;$latex c$&lt;/span&gt;. כלומר, כדי לחשב את הנגזרת של “קבוע כפול פונקציה” מספיק לחשב את הנגזרת של הפונקציה, ואז לכפול בקבוע הזה.&lt;/p&gt;

&lt;p&gt;עכשיו אפשר לחשב בקלות את הנגזרת של כל פולינום: למשל, מה הנגזרת של &lt;span&gt;$latex 5$&lt;/span&gt;? מכיוון ש-&lt;span&gt;$latex 5=5\cdot1$&lt;/span&gt; ואנחנו יודעים ש-&lt;span&gt;$latex \left(1\right)^{\prime}=0$&lt;/span&gt; נקבל ש-&lt;span&gt;$latex \left(5\right)^{\prime}=5\cdot\left(1\right)^{\prime}=5\cdot0=0$&lt;/span&gt; (“הנגזרת של כל קבוע היא אפס”). ומה הנגזרת של &lt;span&gt;$latex 2x^{3}$&lt;/span&gt;? מכיוון שהנגזרת של &lt;span&gt;$latex x^{3}$&lt;/span&gt; היא &lt;span&gt;$latex 3x^{2}$&lt;/span&gt;, נקבל ש-&lt;span&gt;$latex \left(2x^{3}\right)^{\prime}=2\left(3x^{2}\right)=6x^{2}$&lt;/span&gt;. ועכשיו, מה הנגזרת של &lt;span&gt;$latex 2x^{3}+5$&lt;/span&gt;? נשתמש בתכונה עם החיבור ונקבל ש-&lt;span&gt;$latex \left(2x^{3}+5\right)^{\prime}=\left(2x^{3}\right)^{\prime}+\left(5\right)^{\prime}=6x^{2}+0=6x^{2}$&lt;/span&gt;. הנה לנו ההסבר לעניין ה-&lt;span&gt;$latex +C$&lt;/span&gt;; באופן כללי, &lt;span&gt;$latex \left(f+C\right)^{\prime}=f^{\prime}+0=f^{\prime}$&lt;/span&gt; ולכן כל הפונקציות מהצורה &lt;span&gt;$latex f+C$&lt;/span&gt; עבור כל &lt;span&gt;$latex C$&lt;/span&gt; ממשי יתנו את אותה הנגזרת.&lt;/p&gt;

&lt;p&gt;איך זה עוזר לנו לחשב אינטגרלים?&lt;/p&gt;

&lt;p&gt;ובכן, אם &lt;span&gt;$latex \left(x^{2}\right)^{\prime}=2x$&lt;/span&gt;, אז אפשר עכשיו &lt;strong&gt;לחלק ב-&lt;/strong&gt;&lt;strong&gt;2&lt;/strong&gt; את שני האגפים ולקבל &lt;span&gt;$latex \left(\frac{1}{2}x^{2}\right)^{\prime}=x$&lt;/span&gt;. באופן דומה אפשר לטפל ב-&lt;span&gt;$latex x^{3}$&lt;/span&gt;: אם &lt;span&gt;$latex \left(x^{3}\right)^{\prime}=3x^{2}$&lt;/span&gt; אז &lt;span&gt;$latex \left(\frac{1}{3}x^{3}\right)^{\prime}=x^{2}$&lt;/span&gt;, וכך גם לנגזרות אחרות. בואו נכתוב את זה בעזרת סימונים של אינטגרלים:&lt;/p&gt;

&lt;p&gt;&lt;span&gt;$latex \int xdx=\frac{1}{2}x^{2}+C$&lt;/span&gt;&lt;/p&gt;

&lt;p&gt;&lt;span&gt;$latex \int x^{2}dx=\frac{1}{3}x^{3}+C$&lt;/span&gt;&lt;/p&gt;

&lt;p&gt;ומה קורה באופן כללי? ובכן, &lt;span&gt;$latex \left(x^{t}\right)^{\prime}=tx^{t-1}$&lt;/span&gt;, ולכן נקבל:&lt;/p&gt;

&lt;p&gt;&lt;span&gt;$latex \int x^{t-1}dx=\frac{1}{t}x^{t}+C$&lt;/span&gt;&lt;/p&gt;

&lt;p&gt;אלא שכאן &lt;strong&gt;צריך להיזהר&lt;/strong&gt;. כאשר &lt;span&gt;$latex t=0$&lt;/span&gt;, יש לנו בביטוי הזה חלוקה באפס - זה פשוט לא עובד! המקרה הזה מגיע מהנוסחה הבאה: &lt;span&gt;$latex \left(x^{0}\right)^{\prime}=0\cdot x^{-1}$&lt;/span&gt;. במקרה הזה, אי אפשר לחלק בקבוע &lt;span&gt;$latex 0$&lt;/span&gt; שבו מוכפל &lt;span&gt;$latex x^{-1}$&lt;/span&gt; ולכן לא ניתן “לחלץ” אותו - זה מקרה פרטי מיוחד שנדבר עליו בהמשך.&lt;/p&gt;

&lt;p&gt;עכשיו, בואו ניקח את הנוסחה &lt;span&gt;$latex \int x^{t-1}dx=\frac{1}{t}x^{t}+C$&lt;/span&gt; ונשנה אותה טיפה. בדרך כלל כשאני רוצה למצוא אינטגרל עבור משהו, זה לא עבור &lt;span&gt;$latex x^{t-1}$&lt;/span&gt; אלא עבור &lt;span&gt;$latex x^{t}$&lt;/span&gt; (כלומר, אני לא כותב את החזקה בתור “משהו פחות 1”). אז בואו נעשה “החלפת משתנה”: נסמן &lt;span&gt;$latex s=t-1$&lt;/span&gt;, כלומר &lt;span&gt;$latex t=s+1$&lt;/span&gt;, ואז נקבל את הנוסחה &lt;span&gt;$latex \int x^{s}dx=\frac{1}{s+1}x^{s+1}+C$&lt;/span&gt;. מכיוון ש-&lt;span&gt;$latex s$&lt;/span&gt; זה סתם סימון, אפשר “לחזור” אל &lt;span&gt;$latex t$&lt;/span&gt;, ובאותה הזדמנות קצת לכווץ את אגף ימין, ולקבל&lt;/p&gt;

&lt;ul&gt; &lt;li&gt;&lt;span&gt;$latex \int x^{t}dx=\frac{x^{t+1}}{t+1}+C$&lt;/span&gt;&lt;/li&gt;

&lt;/ul&gt;

&lt;p&gt;זו הנוסחה שהזכרנו קודם. שימו לב מה עכשיו המקרה ה”אסור”: קודם זה היה &lt;span&gt;$latex t=0$&lt;/span&gt;, אבל אחרי החלפת המשתנים זה עבר להיות המקרה &lt;span&gt;$latex t=-1$&lt;/span&gt; (קל לראות את זה - זה מה שיגרום למכנה באגף ימין להתאפס). לכן מסייגים את הנוסחה ההיא בכך ש-&lt;span&gt;$latex t\ne-1$&lt;/span&gt;.&lt;/p&gt;

&lt;p&gt;עכשיו אפשר להשתמש בנוסחה הזו כדי לחשב אינטגרלים קצת יותר מורכבים, כשאנחנו נעזרים בתכונה משמחת אחת: בזכות העובדה שנגזרת היא &lt;strong&gt;לינארית&lt;/strong&gt;, גם אינטגרל הוא כזה. כלומר: &lt;span&gt;$latex \int\left(f+g\right)dx=\int fdx+\int gdx$&lt;/span&gt; ו-&lt;span&gt;$latex \int cfdx=c\int fdx$&lt;/span&gt;. לכן, אם למשל אני רוצה לחשב את האינטגרל של &lt;span&gt;$latex 2x^{3}+5$&lt;/span&gt;, אני משתמש בלינאריות ומקבל:&lt;/p&gt;

&lt;p&gt;&lt;span&gt;$latex \int\left(2x^{3}+5\right)dx=2\int x^{3}dx+5\int1\cdot dx=\frac{2x^{4}}{4}+5x+C=\frac{x^{4}}{2}+5x+C$&lt;/span&gt;&lt;/p&gt;

&lt;p&gt;אפשר לעצור לסיכום ביניים קצר: אנחנו מבינים (אני מקווה!) את הנוסחה המוזרה מדף הנוסחאות, ואיך אפשר להשתמש בה כדי לחשב אינטגרל עבור &lt;strong&gt;כל&lt;/strong&gt; פולינום, חוץ מהמקרה המעצבן הזה של &lt;span&gt;$latex x^{-1}$&lt;/span&gt; שאין לנו מושג מה לעשות בו. אפשר עכשיו לעבור לדברים מתוחכמים קצת יותר.&lt;/p&gt;

&lt;h2&gt;פרק שני, שבו אנחנו עוברים לדברים מתוחכמים קצת יותר&lt;/h2&gt;

&lt;p&gt;יודעות מה? בעצם לא. אולי לא כדאי לשפוך את כל מהומת האינטגרלים הלא מסויימים על הראש בבת אחת. במקום זה, בואו נראה איך משתמשים במה שכבר יש לנו כדי לטפל באינטגרלים &lt;strong&gt;מסויימים&lt;/strong&gt;, ברמה שמספיקה לפתור שאלות מהבגרות. אם כן:&lt;/p&gt;

&lt;h2&gt;פרק שני האמיתי באמת שבו אנחנו עוברים לחשב שטחים&lt;/h2&gt;

&lt;p&gt;היי, תראו, הנה שאלה אמיתית מבגרות!&lt;/p&gt;

&lt;p&gt;&lt;img src=&quot;/assets/img/2020/07/IntegralQuestion1.PNG&quot; alt=&quot;&quot; /&gt;&lt;/p&gt;

&lt;p&gt;בשאלה הזו מעורבות שתי פונקציות שהן &lt;strong&gt;פולינומים&lt;/strong&gt;, כלומר שאנחנו כבר יודעים לטפל בהן. פונקציה אחת היא &lt;span&gt;$latex f\left(x\right)=x^{2}-6x+5$&lt;/span&gt;, והשניה היא &lt;span&gt;$latex g\left(x\right)=x^{2}-10x+a$&lt;/span&gt; כאשר &lt;span&gt;$latex a$&lt;/span&gt; הוא “פרמטר” שבעצם תחילת השאלה עוסקת במציאת הערך המדויק שלו. אין פה משהו מעניין - אומרים ששתי הפונקציות הללו נחתכות בדיוק בנקודה שקואורדינטת ה-&lt;span&gt;$latex x$&lt;/span&gt; שלה היא &lt;span&gt;$latex 4$&lt;/span&gt;. זה אומר שאם נציב &lt;span&gt;$latex 4$&lt;/span&gt; בשני הפולינומים, הערך שאנחנו מקבלים אמור להיות שווה, כלומר &lt;span&gt;$latex f\left(x\right)=g\left(x\right)$&lt;/span&gt;. בואו נפשט את השוויון ובסוף נציב &lt;span&gt;$latex x=4$&lt;/span&gt;:&lt;/p&gt;

&lt;p&gt;&lt;span&gt;$latex x^{2}-6x+5=x^{2}-10x+a$&lt;/span&gt; (זה &lt;span&gt;$latex f\left(x\right)=g\left(x\right)$&lt;/span&gt;)&lt;/p&gt;

&lt;p&gt;&lt;span&gt;$latex 4x+5=a$&lt;/span&gt; (העברתי את &lt;span&gt;$latex x^{2}-10x$&lt;/span&gt; לאגף שמאל)&lt;/p&gt;

&lt;p&gt;&lt;span&gt;$latex 4\cdot4+5=a$&lt;/span&gt; (הצבתי &lt;span&gt;$latex x=4$&lt;/span&gt;)&lt;/p&gt;

&lt;p&gt;&lt;span&gt;$latex a=21$&lt;/span&gt; (זו המסקנה)&lt;/p&gt;

&lt;p&gt;כלומר, &lt;span&gt;$latex g\left(x\right)=x^{2}-10x+21$&lt;/span&gt;. אגב, נקודת החיתוך של שני הפולינומים היא &lt;span&gt;$latex \left(4,-3\right)$&lt;/span&gt;.&lt;/p&gt;

&lt;p&gt;עכשיו צריך למצוא את השטח ש”מוגבל על ידי הגרפים של שתי הפונקציות”, אבל בשביל לעשות את זה קודם כל צריך להבין איך בכלל משתמשים באינטגרל כדי למצוא שטחים, ולשם כך בואו נתחיל מהמקרה הכי פשוט שמתואר באיור הבא:&lt;/p&gt;

&lt;p&gt;&lt;img src=&quot;/assets/img/2020/07/Integral1.PNG&quot; alt=&quot;&quot; /&gt;&lt;/p&gt;

&lt;p&gt;כאן יש לנו פונקציה &lt;span&gt;$latex f\left(x\right)$&lt;/span&gt; שאני מסתכל עליה אך ורק בין שתי נקודות &lt;span&gt;$latex a,b$&lt;/span&gt;. כלומר, אני מצייר את &lt;span&gt;$latex f\left(x\right)$&lt;/span&gt; רק עבור &lt;span&gt;$latex a\le x\le b$&lt;/span&gt;. אני מותח שני קווים אנכיים, אחד בנקודה &lt;span&gt;$latex a$&lt;/span&gt; (עד לגובה &lt;span&gt;$latex f\left(a\right)$&lt;/span&gt;) והשני בנקודה &lt;span&gt;$latex b$&lt;/span&gt; (עד לגובה &lt;span&gt;$latex f\left(b\right)$&lt;/span&gt;), ואז אני צובע בתכלת את האיזור ש”כלוא” בין ארבעה קווים: שני הקווים האנכיים הללו שציירתי, ציר ה-&lt;span&gt;$latex x$&lt;/span&gt; (הקו האופקי מ-&lt;span&gt;$latex \left(a,0\right)$&lt;/span&gt; עד &lt;span&gt;$latex \left(b,0\right)$&lt;/span&gt;) ולסיום, ה”קו” (ליתר דיוק, ה&lt;strong&gt;עקום&lt;/strong&gt;) למעלה שמתאים ל-&lt;span&gt;$latex f$&lt;/span&gt;. שימו לב לכך ש-&lt;span&gt;$latex f\left(x\right)$&lt;/span&gt; היא &lt;strong&gt;אי-שלילית&lt;/strong&gt; בכל הקטע הזה.&lt;/p&gt;

&lt;p&gt;בהינתן כל אלו, השטח שצבעתי בתכלת שווה למה שנקרא &lt;strong&gt;האינטגרל המסויים&lt;/strong&gt; של &lt;span&gt;$latex f$&lt;/span&gt; בין &lt;span&gt;$latex a$&lt;/span&gt; ל-&lt;span&gt;$latex b$&lt;/span&gt;. הדבר הזה מסומן ב-&lt;span&gt;$latex \int_{a}^{b}f\left(x\right)dx$&lt;/span&gt;. קישרתי קודם לפוסט שלי שבו אני מסביר מה זה אינטגרל מסויים &lt;strong&gt;באמת&lt;/strong&gt; (אפשר לחשוב עליו בתור סוג מתוחכם של סכום &lt;strong&gt;מאוד אינסופי&lt;/strong&gt;), אבל אנחנו לא צריכים את ההגדרה הזו כדי לחשב שטחים, רק להבין איך אפשר להיעזר באינטגרל המסויים כדי לחשב אותם.&lt;/p&gt;

&lt;p&gt;אז… איך אני מחשב את המספר &lt;span&gt;$latex \int_{a}^{b}f\left(x\right)dx$&lt;/span&gt;? פשוט מאוד, בעזרת האינטגרל &lt;strong&gt;הלא מסויים&lt;/strong&gt;. נניח ש-&lt;span&gt;$latex \int f\left(x\right)dx=F\left(x\right)+C$&lt;/span&gt;, כלומר &lt;span&gt;$latex F$&lt;/span&gt; היא פונקציה שכאשר גוזרים אותה מקבלים את &lt;span&gt;$latex f$&lt;/span&gt;. אז מתקיים הקשר הבא, שבעיני הוא מדהים ומרהיב ואחד מהדברים הנפלאים במתמטיקה: &lt;span&gt;$latex \int_{a}^{b}f\left(x\right)dx=F\left(b\right)-F\left(a\right)$&lt;/span&gt;. כלומר, כדי לחשב את האינטגרל המסויים של &lt;span&gt;$latex f$&lt;/span&gt; (ובדוגמא שלנו, את השטח ה”מופרע” בצבע תכלת), צריך לחשב את הערך של &lt;span&gt;$latex F$&lt;/span&gt; &lt;strong&gt;בשתי נקודות בלבד&lt;/strong&gt;, אלו של קצוות הקטע שעליו עושים אינטגרל ואז לחסר את הערך הראשון מהשני. הדבר הנפלא הזה הוא תוצאה של מה שמכונה “המשפט היסודי של החדו”א” והאינטואיציה פה היא שהאינטגרל המסוים (השטח בתכלת) מייצג בדיוק את “כמה שינוי &lt;span&gt;$latex F$&lt;/span&gt; צריכה להשתנות החל מהנקודה &lt;span&gt;$latex a$&lt;/span&gt; כדי להגיע לערכה בנקודה &lt;span&gt;$latex b$&lt;/span&gt;”, אבל לא קריטי להבין את האינטואיציה הזו לצרכים הטכניים.&lt;/p&gt;

&lt;p&gt;הכל טוב ויפה, אבל עכשיו - איך משתמשים בזה כדי לפתור את השאלה שהצגתי לעיל? שם מבקשים שטח שכלוא בין &lt;strong&gt;שתי&lt;/strong&gt; עקומות, ובנוסף לכך אחד מהתנאים שהזכרתי קודם לא מתרחש - אני דרשתי מ-&lt;span&gt;$latex f\left(x\right)$&lt;/span&gt; להיות חיובית בכל הקטע שעליו עושים אינטגרל, אבל זה לא קורה בשאלה למעלה.&lt;/p&gt;

&lt;p&gt;בואו נסתכל על דוגמא אחרת - פונקציה שנראית כמו פרבולה, כמו בשאלה שלעיל, כך שיש לפרבולה חלק שבו היא נמצאת מתחת לציר &lt;span&gt;$latex x$&lt;/span&gt; (החלק בין הנקודות &lt;span&gt;$latex b$&lt;/span&gt; ו-&lt;span&gt;$latex c$&lt;/span&gt;):&lt;/p&gt;

&lt;p&gt;&lt;img src=&quot;/assets/img/2020/07/Integral2.PNG&quot; alt=&quot;&quot; /&gt;&lt;/p&gt;

&lt;p&gt;אני מסמן בתכלת את השטח שכלוא בין הפונקציה וציר &lt;span&gt;$latex x$&lt;/span&gt; בקטעים שבהם היא חיובית, ובירוק את השטח שכלוא בינה לבין ציר &lt;span&gt;$latex x$&lt;/span&gt; כשהיא שלילית. כדי לחשב את השטח הירוק, אני צריך לקחת את &lt;strong&gt;מינוס&lt;/strong&gt; האינטגרל של הפונקציה בקטעים הללו. כלומר, השטח הכולל של ירוק + תכלת הולך להיות &lt;strong&gt;סכום&lt;/strong&gt; של שלושה אינטגרלים מסויימים:&lt;/p&gt;

&lt;p&gt;&lt;span&gt;$latex \int_{a}^{b}f\left(x\right)dx-\int_{b}^{c}f\left(x\right)dx+\int_{c}^{d}f\left(x\right)dx$&lt;/span&gt;&lt;/p&gt;

&lt;p&gt;מה בעצם הרעיון פה? למה לוקחים את &lt;strong&gt;מינוס&lt;/strong&gt; האינטגרל כדי לקבל את השטח הירוק? ובכן, כי האינטואיציה מאחורי אינטגרל מסויים היא לא “שטח” אלא “סכום”, וכשהפונקציה שלילית, מה שקורה הוא שסוכמים הרבה ערכים שליליים ולכן הסכום שלהם יוצא שלילי. כדי לקבל שטח מתוך אינטגרל מסויים צריך לחשב את &lt;strong&gt;הערך המוחלט&lt;/strong&gt; &lt;span&gt;$latex \int_{a}^{b}\left|f\left(x\right)\right|dx$&lt;/span&gt; והמשמעות של זה בפועל היא בדיוק מה שהצגתי - חלוקה לאיזורים חיוביים ושליליים ולקיחת מינוס האינטגרל עבור האיזורים השליליים.&lt;/p&gt;

&lt;p&gt;ועכשיו אפשר להגיע אל המקרה &lt;strong&gt;הכללי ביותר והמועיל ביותר&lt;/strong&gt;, שמדבר על הסיטואציה שבה יש לנו &lt;strong&gt;שתי פונקציות&lt;/strong&gt; ואנחנו מחשבים את השטח שכלוא בין שתיהן ובין שני קווים אנכיים. זה נראה ככה:&lt;/p&gt;

&lt;p&gt;&lt;img src=&quot;/assets/img/2020/07/Integral3.PNG&quot; alt=&quot;&quot; /&gt;&lt;/p&gt;

&lt;p&gt;הסיטואציה היא זו: יש לנו שתי פונקציות &lt;span&gt;$latex f\left(x\right),g\left(x\right)$&lt;/span&gt; כך ש-&lt;span&gt;$latex g\left(x\right)\le f\left(x\right)$&lt;/span&gt; לכל &lt;span&gt;$latex a\le x\le b$&lt;/span&gt;. במקרה הזה אפשר להוכיח, כבר מההגדרה הבסיסית של אינטגרל מסויים (שאני לא מציג כאן…), שהשטח הירוק בתמונה שווה בדיוק ל-&lt;span&gt;$latex \int_{a}^{b}\left(f\left(x\right)-g\left(x\right)\right)dx$&lt;/span&gt;.&lt;/p&gt;

&lt;p&gt;מה שנחמד בתוצאה הזו הוא ששתי התוצאות הקודמות שתיארתי נובעות ממנה: בשתי הדוגמאות הקודמות הפונקציה &lt;span&gt;$latex g\left(x\right)$&lt;/span&gt; השתתפה בצורה סמויה - היא פשוט הייתה הפונקציה &lt;span&gt;$latex g\left(x\right)=0$&lt;/span&gt; הידועה גם בשם “ציר &lt;span&gt;$latex x$&lt;/span&gt;”. כשחישבתי את &lt;span&gt;$latex \int_{a}^{b}f\left(x\right)dx$&lt;/span&gt; בעצם חישבתי את &lt;span&gt;$latex \int_{a}^{b}\left(f\left(x\right)-0\right)dx$&lt;/span&gt;, ולכן חישבתי את השטח שכלוא בין &lt;span&gt;$latex f$&lt;/span&gt; ובין &lt;span&gt;$latex g$&lt;/span&gt;, כלומר בין &lt;span&gt;$latex f$&lt;/span&gt; ובין ציר &lt;span&gt;$latex x$&lt;/span&gt;. במקרה שבו &lt;span&gt;$latex f\left(x\right)\le0$&lt;/span&gt; אז חישבתי בעצם את &lt;span&gt;$latex \int_{a}^{b}\left(0-f\left(x\right)\right)dx$&lt;/span&gt; ומכאן צץ המינוס.&lt;/p&gt;

&lt;p&gt;זו בעצם התורה כולה - כל היתר הוא פשוט משחק ב”אילו שטחים אנחנו רוצים לחשב”. בואו נראה את המשחק הזה עבור השאלה שאנחנו רוצים לפתור:&lt;/p&gt;

&lt;p&gt;&lt;img src=&quot;/assets/img/2020/07/Integral4.PNG&quot; alt=&quot;&quot; /&gt;&lt;/p&gt;

&lt;p&gt;השטח הירוק שבתמונה &lt;strong&gt;לא&lt;/strong&gt; מתאים לתיאורים שנתתי עד כה, בגלל הצורה המורכבת שלו. החלק &lt;strong&gt;התחתון&lt;/strong&gt; שלו הוא כל הזמן הפונקציה &lt;span&gt;$latex f\left(x\right)$&lt;/span&gt;, אבל החלק &lt;strong&gt;העליון&lt;/strong&gt; שלו מתחיל בתור קו אופקי, ואז פתאום הופך להיות הפונקציה &lt;span&gt;$latex g\left(x\right)$&lt;/span&gt;. אז מה שנעשה יהיה למתוח קווים אנכיים, שאסמן בצבע כחול, בכל הנקודות המעניינות - תחילת וסוף השטח הירוק, והנקודה שבה החלק העליון של השטח משתנה:&lt;/p&gt;

&lt;p&gt;&lt;img src=&quot;/assets/img/2020/07/Integral5.PNG&quot; alt=&quot;&quot; /&gt;&lt;/p&gt;

&lt;p&gt;בשביל לפתור את התרגיל, נצטרך את הדברים הבאים:&lt;/p&gt;

&lt;ul&gt; &lt;li&gt;למצוא את המשוואה של הקו האופקי העליון (המשוואה היא בסך הכל &lt;span&gt;$latex h\left(x\right)=a$&lt;/span&gt; עבור &lt;span&gt;$latex a$&lt;/span&gt; קבוע כלשהו; האתגר הוא למצוא את &lt;span&gt;$latex a$&lt;/span&gt;).&lt;/li&gt;


&lt;li&gt;למצוא את המשוואות של שלושת הקווים האנכיים הכחולים (שניים בעצם כבר מצאנו, כפי שאראה עוד רגע).&lt;/li&gt;


&lt;li&gt;למצוא את האינטגרלים המסויימים עבור שני השטחים - הירוק והתכלת.&lt;/li&gt;

&lt;/ul&gt;

&lt;p&gt;בואו ניזכר מה הפונקציות &lt;span&gt;$latex f,g$&lt;/span&gt; היו בעצם:&lt;/p&gt;

&lt;p&gt;&lt;span&gt;$latex f\left(x\right)=x^{2}-6x+5$&lt;/span&gt;&lt;/p&gt;

&lt;p&gt;&lt;span&gt;$latex g\left(x\right)=x^{2}-10x+21$&lt;/span&gt;&lt;/p&gt;

&lt;p&gt;עכשיו, לישר האופקי: הוא עובר דרך הנקודה שבה &lt;span&gt;$latex f$&lt;/span&gt; חותכת את ציר &lt;span&gt;$latex y$&lt;/span&gt;, כלומר דרך הנקודה שהגובה שלה הוא &lt;span&gt;$latex f\left(0\right)=0^{2}-6\cdot0+5=5$&lt;/span&gt;. כלומר המשוואה של הישר הזה היא &lt;span&gt;$latex h\left(x\right)=5$&lt;/span&gt;. זה היה קל! עכשיו, לקווים האנכיים הכחולים. הראשון הוא בעצם הקו האנכי &lt;span&gt;$latex x=0$&lt;/span&gt;, מה שנקרא “ציר &lt;span&gt;$latex y$&lt;/span&gt;”. ה&lt;strong&gt;שלישי&lt;/strong&gt; עובר דרך נקודת החיתוך שמצאנו קודם - כלומר, הוא הקו &lt;span&gt;$latex x=4$&lt;/span&gt;. נשאר רק הקו האמצעי - הקו הזה עובר דרך נקודת החיתוך של הישר האופקי &lt;span&gt;$latex h\left(x\right)=5$&lt;/span&gt; עם הפונקציה &lt;span&gt;$latex g\left(x\right)$&lt;/span&gt;, כלומר בנקודה &lt;span&gt;$latex x$&lt;/span&gt; שמקיימת &lt;span&gt;$latex g\left(x\right)=5$&lt;/span&gt;, כלומר בפתרון של המשוואה &lt;span&gt;$latex x^{2}-10x+21=5$&lt;/span&gt;, כלומר בפתרון של המשוואה &lt;span&gt;$latex x^{2}-10x+16=0$&lt;/span&gt;.&lt;/p&gt;

&lt;p&gt;איך פותרים משוואה כזו? ובכן, אפשר עם נוסחת השורשים, אבל איפה הכיף פה? משהו שתמיד אפשר לעשות: לבדוק האם את המקדם החופשי, במקרה שלנו המספר 16, אפשר לכתוב בתור מכפלה של שני איברים שהסכום שלהם הוא &lt;strong&gt;מינוס&lt;/strong&gt; המקדם האמצעי. במקרה שלנו, אפשר: &lt;span&gt;$latex 16=2\cdot8$&lt;/span&gt;. אז נוקטים בתעלול הבא: מפרקים את המחובר האמצעי ומקבלים&lt;/p&gt;

&lt;p&gt;&lt;span&gt;$latex x^{2}-2x-8x+16=0$&lt;/span&gt;&lt;/p&gt;

&lt;p&gt;מוציאים גורמים משותפים ומקבלים&lt;/p&gt;

&lt;p&gt;&lt;span&gt;$latex x\left(x-2\right)-8\left(x-2\right)=0$&lt;/span&gt;&lt;/p&gt;

&lt;p&gt;ולבסוף:&lt;/p&gt;

&lt;p&gt;&lt;span&gt;$latex \left(x-8\right)\left(x-2\right)=0$&lt;/span&gt;&lt;/p&gt;

&lt;p&gt;זה בעצם אומר לנו שהפתרונות הם &lt;span&gt;$latex x=2,8$&lt;/span&gt;. אנחנו מחפשים את הפתרון הקטן יותר, שמתאים לנקודת החיתוך &lt;strong&gt;הראשונה&lt;/strong&gt;, ולכן &lt;span&gt;$latex x=2$&lt;/span&gt; הוא מה שחיפשנו. בואו נוסיף לתמונה את כל המספרים שמצאנו:&lt;/p&gt;

&lt;p&gt;&lt;img src=&quot;/assets/img/2020/07/Integral6.PNG&quot; alt=&quot;&quot; /&gt;&lt;/p&gt;

&lt;p&gt;ועכשיו - לאינטגרלים! השטח הירוק כלוא בין הפונקציה &lt;span&gt;$latex h\left(x\right)=5$&lt;/span&gt; והפונקציה &lt;span&gt;$latex f\left(x\right)$&lt;/span&gt; בקטע &lt;span&gt;$latex 0\le x\le2$&lt;/span&gt; ולכן הוא שווה ל-&lt;/p&gt;

&lt;p&gt;&lt;span&gt;$latex \int_{0}^{2}\left[5-\left(x^{2}-6x+5\right)\right]dx=\int_{0}^{2}\left(6x-x^{2}\right)dx$&lt;/span&gt;&lt;/p&gt;

&lt;p&gt;האינטגרל הלא מסויים של &lt;span&gt;$latex 6x-x^{2}$&lt;/span&gt; הוא &lt;span&gt;$latex 3x^{2}-\frac{x^{3}}{3}$&lt;/span&gt;, מכללי האינטגרלים שכבר ראינו. אם מציבים בזה 0 מקבלים 0, ולכן הערך שאנחנו מחפשים הוא מה שקורה כשמציבים בכל זה 2:&lt;/p&gt;

&lt;p&gt;&lt;span&gt;$latex 3\cdot2^{2}-\frac{2^{3}}{3}=12-\frac{8}{3}=\frac{36-8}{3}=\frac{28}{3}=9\frac{1}{3}$&lt;/span&gt;&lt;/p&gt;

&lt;p&gt;עכשיו נעבור אל שטח התכלת: זה השטח שכלוא בין &lt;span&gt;$latex g\left(x\right)$&lt;/span&gt; (מלמעלה) ו-&lt;span&gt;$latex f\left(x\right)$&lt;/span&gt; (מלמטה) בקטע &lt;span&gt;$latex 2\le x\le4$&lt;/span&gt;, ולכן:&lt;/p&gt;

&lt;p&gt;&lt;span&gt;$latex \int_{2}^{4}\left(g\left(x\right)-f\left(x\right)\right)dx=\int_{2}^{4}\left[\left(x^{2}-10x+21\right)-\left(x^{2}-6x+5\right)\right]dx=$&lt;/span&gt;&lt;/p&gt;

&lt;p&gt;&lt;span&gt;$latex =\int_{2}^{4}\left(16-4x\right)dx$&lt;/span&gt;&lt;/p&gt;

&lt;p&gt;האינטגרל הלא מסויים שלנו הפעם הוא &lt;span&gt;$latex 16x-2x^{2}$&lt;/span&gt;, וכשמציבים &lt;span&gt;$latex 4$&lt;/span&gt; ו-&lt;span&gt;$latex 2$&lt;/span&gt; ומחסרים, מקבלים:&lt;/p&gt;

&lt;p&gt;&lt;span&gt;$latex \left(16\cdot4-2\cdot4^{2}\right)-\left(16\cdot2-2\cdot2^{2}\right)=64-32-32+8=8$&lt;/span&gt;&lt;/p&gt;

&lt;p&gt;נוסיף לזה את ה-&lt;span&gt;$latex 9\frac{1}{3}$&lt;/span&gt; שחישבנו קודם, &lt;strong&gt;והפתרון לתרגיל כולו &lt;/strong&gt;הוא &lt;span&gt;$latex 17\frac{1}{3}$&lt;/span&gt;.&lt;/p&gt;

&lt;h2&gt;עצירת ביניים כדי לראות מה עשינו עד כה&lt;/h2&gt;

&lt;p&gt;ובכן, מה למדנו פה? אני מרגיש שבעצם כל מה שעשינו אי פעם מאז תחילת היקום היה לצייר שטחים בכל מני צבעים, אבל למעשה עברנו כברת דרך לא רעה להבנת “איך פותרים דברים עם אינטגרלים”. הנה תקציר:&lt;/p&gt;

&lt;ol&gt; &lt;li&gt;ראינו שאינטגרל לא מסויים הוא &quot;ההפך מנגזרת&quot; ואיך בדיוק לחשב אותו עבור כל פולינום אפשרי (חוץ מ-&lt;span&gt;$latex x^{-1}$&lt;/span&gt; המעצבן הזה).&lt;/li&gt;


&lt;li&gt;ראינו שאינטגרל מסויים קשור לאינטגרל לא מסויים בעזרת הנוסחה הקסומה &lt;span&gt;$latex \int_{a}^{b}f\left(x\right)dx=F\left(b\right)-F\left(a\right)$&lt;/span&gt;&lt;/li&gt;


&lt;li&gt;ראינו שאפשר להשתמש באינטגרל מסויים כדי לחשב שטחים שכלואים בצורה נחמדה בין שתי פונקציות ושני קווים מאונכים.&lt;/li&gt;


&lt;li&gt;ראינו איך אפשר לחשב שטחים שכלואים בצורות מסובכות יותר על ידי פירוק שלהם לתת-שטחים שקל יותר לחשב וחיבור בהתאם.&lt;/li&gt;

&lt;/ol&gt;

&lt;p&gt;רוב התרגיל שפתרנו היה בכלל תרגיל של מציאת נקודות חיתוך של פונקציות עם צירים - ובמקרה הזה, הטכניקה הייתה פתרון משוואות ממעלה שניה, שהיא כלי בסיסי (וחשוב!) באופן כללי. האינטגרלים באו כמעט כלאחר יד, אבל ככה זה תמיד פה - כאמור, אינטגרלים אמיתיים זה &lt;strong&gt;קשה&lt;/strong&gt;, ולכן תרגילים על אינטגרלים לרוב מתבססים על משהו קל בהרבה.&lt;/p&gt;

&lt;p&gt;אבל עדיין, מה עוד אנחנו יכולים לומר על חישוב אינטגרלים לא מסויימים?&lt;/p&gt;

&lt;h2&gt;פרק שלישי ובו עוד כמה אינטגרלים לא מסויימים&lt;/h2&gt;

&lt;p&gt;במתמטיקה יש כמה פונקציות נפוצות שטרם הזכרתי - סינוס, קוסינוס, טנגנס אקספוננט ולוגריתם. הן כל כך נפוצות שהן מופיעות בדף הנוסחאות עבור נגזרות, אז אני אזכיר מה מקבלים מהנגזרת שלהן - וננסה להבין מזה מה אנחנו יכולים לומר על אינטגרלים.&lt;/p&gt;

&lt;ul&gt; &lt;li&gt;&lt;span&gt;$latex \left(\sin x\right)^{\prime}=\cos x$&lt;/span&gt; מלמד אותנו ש-&lt;span&gt;$latex \int\cos xdx=\sin x+C$&lt;/span&gt;&lt;/li&gt;


&lt;li&gt;&lt;span&gt;$latex \left(\cos x\right)^{\prime}=-\sin x$&lt;/span&gt; מלמד אותנו ש-&lt;span&gt;$latex \int\sin xdx=-\cos x+C$&lt;/span&gt;&lt;/li&gt;


&lt;li&gt;&lt;span&gt;$latex \left(\tan x\right)^{\prime}=\frac{1}{\cos^{2}x}$&lt;/span&gt; מלמד אותנו ש-&lt;span&gt;$latex \int\frac{1}{\cos^{2}x}dx=\tan x+C$&lt;/span&gt;&lt;/li&gt;


&lt;li&gt;&lt;span&gt;$latex \left(a^{x}\right)^{\prime}=a^{x}\cdot\ln a$&lt;/span&gt; מלמד אותנו ש-&lt;span&gt;$latex \int a^{x}dx=\frac{a^{x}}{\ln a}+C$&lt;/span&gt;&lt;/li&gt;


&lt;li&gt;&lt;span&gt;$latex \left(\log_{a}x\right)^{\prime}=\frac{1}{x\ln a}$&lt;/span&gt; מלמד אותנו ש-&lt;span&gt;$latex \int\frac{1}{x}dx=\ln a\cdot\ln_{a}x+C$&lt;/span&gt;&lt;/li&gt;

&lt;/ul&gt;

&lt;p&gt;את כל אלו אנחנו מסיקים ישר מדף הנוסחאות וממה שכבר למדנו על חישוב אינטגרלים לא מסויימים. אבל אני רוצה להתעכב שניה על שני האחרונים. ראשית, מה זה &lt;span&gt;$latex \ln$&lt;/span&gt;? זה מקרה פרטי של לוגריתם (&lt;a href=&quot;https://gadial.net/2020/06/08/what_are_logarithms/&quot;&gt;בדיוק כתבתי פוסט&lt;/a&gt; על לוגריתמים!) שבו הבסיס הוא מספר מיוחד שמסומן &lt;span&gt;$latex e=2.7182\ldots$&lt;/span&gt;. נוסאות הגזירה מראות לנו בדיוק למה &lt;span&gt;$latex e$&lt;/span&gt; הזה הוא כל כך מיוחד שטורחים לתת לו שם: מכיוון ש-&lt;span&gt;$latex \ln x=\log_{e}x$&lt;/span&gt; אז &lt;span&gt;$latex \ln e=1$&lt;/span&gt; ולכן &lt;span&gt;$latex \left(e^{x}\right)^{\prime}=e^{x}$&lt;/span&gt;. כלומר, מבין כל הבסיסים האפשריים לפונקציית האקספוננט &lt;span&gt;$latex f\left(x\right)=a^{x}$&lt;/span&gt;, הבסיס &lt;span&gt;$latex e$&lt;/span&gt; הוא היחיד שעבורו גזירה של הפונקציה &lt;strong&gt;לא משנה אותה&lt;/strong&gt;. לכן האינטגרל של הפונקציה הזו הוא פשוט במיוחד: &lt;span&gt;$latex \int e^{x}dx=e^{x}+C$&lt;/span&gt;.&lt;/p&gt;

&lt;p&gt;באופן דומה, אפשר לקחת את נוסחת הגזירה של לוגריתם, שעובדת לכל בסיס &lt;span&gt;$latex a&amp;gt;1$&lt;/span&gt;, ולהשתמש בה עבור &lt;span&gt;$latex e$&lt;/span&gt; כדי לקבל &lt;span&gt;$latex \left(\ln x\right)^{\prime}=\frac{1}{x}$&lt;/span&gt;, ולכן לקבל את האינטגרל &lt;span&gt;$latex \int x^{-1}dx=\ln x+C$&lt;/span&gt;. זה מטפל &lt;strong&gt;סוף כל סוף&lt;/strong&gt; גם ב-&lt;span&gt;$latex x^{-1}$&lt;/span&gt; שלא ידענו מה לעשות איתו עד כה; למעשה, זה טיפול כל כך טוב שלפעמים &lt;strong&gt;מגדירים&lt;/strong&gt; את פונקציית הלוגריתם בעזרת האינטגרל הזה (עם עוד עניינים טכניים שלא אכנס אליהם). רק שימו לב שלוגריתם לא מוגדר בכלל עבור מספרים לא חיוביים, ולכן גם הנוסחה &lt;span&gt;$latex \int x^{-1}dx=\ln x+C$&lt;/span&gt; לא נכונה לכל מספר אלא רק עבור &lt;span&gt;$latex x&amp;gt;0$&lt;/span&gt;.&lt;/p&gt;

&lt;p&gt;דף הנוסחאות מלמד אותנו עוד משהו על נגזרות, שנקרא &lt;strong&gt;כלל השרשרת&lt;/strong&gt; אבל לא מצוין בשם הזה שם במפורש אלא נקרא “נגזרת של פונקציה מורכבת”. הוא אומר:&lt;/p&gt;

&lt;p&gt;&lt;span&gt;$latex \left[f\left(u\left(x\right)\right)\right]^{\prime}=f^{\prime}\left(u\right)\cdot u^{\prime}\left(x\right)$&lt;/span&gt;&lt;/p&gt;

&lt;p&gt;ואת זה הכי קל להסביר עם דוגמא. נאמר ש-&lt;span&gt;$latex f\left(t\right)=\cos t$&lt;/span&gt; וש-&lt;span&gt;$latex u\left(x\right)=x^{2}+3x$&lt;/span&gt;, ועכשיו אני תוקע את &lt;span&gt;$latex u\left(x\right)$&lt;/span&gt; במקום &lt;span&gt;$latex t$&lt;/span&gt; , כלומר אני מקבל את הפונקציה המורכבת&lt;/p&gt;

&lt;p&gt;&lt;span&gt;$latex \cos\left(x^{2}+3x\right)$&lt;/span&gt;&lt;/p&gt;

&lt;p&gt;ואת הפונקציה הזו אני גוזר על פי &lt;span&gt;$latex x$&lt;/span&gt;. אז כדי לקבל את התוצאה, אני עושה שני דברים:&lt;/p&gt;

&lt;ul&gt; &lt;li&gt;גוזר את &lt;span&gt;$latex f\left(t\right)=\cos t$&lt;/span&gt; על פי &lt;span&gt;$latex t$&lt;/span&gt;, ומקבל &lt;span&gt;$latex f^{\prime}\left(t\right)=-\sin t$&lt;/span&gt;&lt;/li&gt;


&lt;li&gt;גוזר את &lt;span&gt;$latex u\left(x\right)=x^{2}+3x$&lt;/span&gt; על פי &lt;span&gt;$latex x$&lt;/span&gt; ומקבל &lt;span&gt;$latex u^{\prime}\left(x\right)=2x+3$&lt;/span&gt;&lt;/li&gt;

&lt;/ul&gt;

&lt;p&gt;עכשיו, אני לוקח את &lt;span&gt;$latex f^{\prime}\left(t\right)$&lt;/span&gt; שקיבלת בשלב הראשון ומציב בו את &lt;span&gt;$latex u\left(x\right)=x^{2}+3x$&lt;/span&gt; &lt;strong&gt;בלי שום שינוי&lt;/strong&gt;, כלומר אני מקבל &lt;span&gt;$latex -\sin\left(x^{2}+3x\right)$&lt;/span&gt;. את זה אני כופל ב-&lt;span&gt;$latex u^{\prime}\left(x\right)$&lt;/span&gt; מהשלב השני, ובסך הכל אני מקבל:&lt;/p&gt;

&lt;p&gt;&lt;span&gt;$latex -\sin\left(x^{2}+3x\right)\left(2x+3\right)$&lt;/span&gt;&lt;/p&gt;

&lt;p&gt;זה הרעיון מאחורי שימוש בכלל השרשרת, והמשמעות היא שאם נזהרים מספיק אפשר גם “להפוך” אותו כשעושים אינטגרל. מעשית, אם &lt;span&gt;$latex F^{\prime}\left(x\right)=f\left(x\right)$&lt;/span&gt; ו-&lt;span&gt;$latex u\left(x\right)$&lt;/span&gt; היא פונקציה כלשהי, אז:&lt;/p&gt;

&lt;p&gt;&lt;span&gt;$latex F^{\prime}\left(u\left(x\right)\right)=f\left(u\left(x\right)\right)u^{\prime}\left(x\right)$&lt;/span&gt;&lt;/p&gt;

&lt;p&gt;כי זה כלל השרשרת בפעולה, ולכן:&lt;/p&gt;

&lt;p&gt;&lt;span&gt;$latex \int f\left(u\left(x\right)\right)u^{\prime}\left(x\right)dx=F\left(u\left(x\right)\right)+C$&lt;/span&gt;&lt;/p&gt;

&lt;p&gt;זה מופיע בדף הנוסחאות, אבל להשתמש בזה בפועל - זה יכול להיות מאוד טריקי, כי כשיש ביטוי חשבוני צריך איכשהו לזהות שהוא מורכבת מנגזרת של משהו, כפול המשהו המקורי כשהוא תקוע בתוך פונקציה אחרת. זה לא קל. לכן אני מנחש שאין הרבה תרגילים שמתבססים על זה, אבל אולי אני טועה?&lt;/p&gt;

&lt;p&gt;בדף הנוסחאות יש גם מקרה פרטי פשוט במיוחד של הסיפור הזה: כש-&lt;span&gt;$latex u\left(x\right)=mx+b$&lt;/span&gt; (זה פשוט פולינום ממעלה ראשונה) אז &lt;span&gt;$latex u^{\prime}=m$&lt;/span&gt; ולכן &lt;span&gt;$latex F^{\prime}\left(mx+b\right)=f\left(mx+b\right)\cdot m$&lt;/span&gt; (זה כלל השרשרת בפעולה שוב), ולכן כשעוברים לאינטגרל, מקבלים &lt;span&gt;$latex \int f\left(mx+b\right)dx=\frac{1}{m}F\left(mx+b\right)+C$&lt;/span&gt;.&lt;/p&gt;

&lt;p&gt;וזהו, אלו כל הנוסחאות שקשורות לאינטגרלים בדף הנוסחאות. מקווה שעכשיו הן קצת יותר ברורות ויותר קל להבין איך לחשב אינטגרלים לא מסויימים.&lt;/p&gt;

&lt;p&gt;בעולם “האמיתי”, כאן רק מתחיל הסיפור; יש עוד המון נוסחאות של אינטגרלים בסיסיים; יש שיטות אינטגרציה נחמדות שעוזרות לפתור מקרים יותר מסובכים, כמו למשל &lt;strong&gt;אינטגרציה בחלקים&lt;/strong&gt; שמבוססת על החוק עבור נגזרת של מכפלה, שלא הצגתי פה. ויש פונקציות שפשוט &lt;strong&gt;לא קיים&lt;/strong&gt; להן אינטגרל לא מסויים שאפשר להציג בצורה פשוטה בעזרת פונקציות אלמנטריות. למשל הפונקציה &lt;span&gt;$latex e^{x^{2}}$&lt;/span&gt;.&lt;/p&gt;

&lt;h2&gt;פרק רביעי ובו אנו מסיימים בנימה אופטימית עם תרגיל מבגרות שכל מה שלמדנו לא עוזר בו בכלל&lt;/h2&gt;

&lt;p&gt;לסיום, אני רוצה להראות תרגיל מבגרות של השנה:&lt;/p&gt;

&lt;p&gt;&lt;img src=&quot;/assets/img/2020/07/IntegralQuestion2.PNG&quot; alt=&quot;&quot; /&gt;&lt;/p&gt;

&lt;p&gt;השאלה הזו היא &lt;strong&gt;קצת&lt;/strong&gt; יותר מתוחכמת מהסטנדרט, אבל יש פיצוי הולם על כך - רובה מתבסס על לתת הנחיה גדולה מה בעצם לעשות. השאלה היא בעצם זו: אם &lt;span&gt;$latex f\left(x\right)=e^{x}\left(x-5\right)$&lt;/span&gt;, מהו &lt;span&gt;$latex \int f\left(x\right)dx$&lt;/span&gt;? זו לבדה שאלה די טריקית - הרי &lt;span&gt;$latex e^{x}\left(x-5\right)$&lt;/span&gt; היא פונקציה מסובכת - מכפלה של שתי פונקציות שלא נראית כמו אף אחת מנוסחאות האינטגרלים שאנחנו מכירים. הדבר היחיד עם מכפלה שראינו היה הנוסחה שקשורה לכלל השרשרת, אבל לא נראה שאפשר להשתמש בה כאן. אז מה עושים?&lt;/p&gt;

&lt;p&gt;בעולם האמיתי משתמשים במה שנקרא “אינטגרציה בחלקים”, אבל זה לא אפשרי כאן. אז מה שקורה כאן הוא ש&lt;strong&gt;נותנים לתלמידים את הפתרון על מגש של כסף&lt;/strong&gt;; הסעיפים הראשונים בשאלה אמורים להנחות את התלמידים אל עבר הפתרון.&lt;/p&gt;

&lt;p&gt;ראשית, למה הנגזרת של &lt;span&gt;$latex f$&lt;/span&gt; יוצאת מה שהיא יוצאת? בשביל זה צריך להיזכר במפורש במה שקורה כשגוזרים &lt;strong&gt;מכפלה&lt;/strong&gt; של פונקציות. אם &lt;span&gt;$latex f\left(x\right)=g\left(x\right)h\left(x\right)$&lt;/span&gt; אז&lt;/p&gt;

&lt;p&gt;&lt;span&gt;$latex f^{\prime}\left(x\right)=g^{\prime}\left(x\right)h\left(x\right)+g\left(x\right)h^{\prime}\left(x\right)$&lt;/span&gt;&lt;/p&gt;

&lt;p&gt;כלומר, גוזרים כל אחת מהפונקציות במכפלה בנפרד וכופלים אותה בפונקציה השניה &lt;strong&gt;הלא גזורה&lt;/strong&gt; ומחברים. במקרה שלנו &lt;span&gt;$latex g\left(x\right)=e^{x}$&lt;/span&gt; שהיא פשוטה במיוחד כי &lt;span&gt;$latex g^{\prime}\left(x\right)=e^{x}$&lt;/span&gt; גם כן, ואילו &lt;span&gt;$latex h\left(x\right)=x-5$&lt;/span&gt; ולכן &lt;span&gt;$latex h^{\prime}\left(x\right)=1$&lt;/span&gt;, ונקבל:&lt;/p&gt;

&lt;p&gt;&lt;span&gt;$latex f^{\prime}\left(x\right)=e^{x}\left(x-5\right)+e^{x}\cdot1=e^{x}\left(x-5+1\right)=e^{x}\left(x-4\right)$&lt;/span&gt;&lt;/p&gt;

&lt;p&gt;שימו לב שהמספר 5 לא באמת שיחק תפקיד בנגזרות, ולכן אותו דבר קורה גם כשגוזרים שוב ושוב - בכל פעם הערך שמפחיתים מ-&lt;span&gt;$latex x$&lt;/span&gt; הולך &lt;strong&gt;וקטן&lt;/strong&gt;. התרגיל &lt;strong&gt;נותן במפורש את החוקיות הכללית&lt;/strong&gt; של הנגזרת ומבקש מהתלמידים לוודא אותה.&lt;/p&gt;

&lt;p&gt;אז מה עושים בסעיף ד’? צריך להבין שאפשר לקחת את החוקיות הזו וללכת איתה גם &lt;strong&gt;צעד אחד אחורה&lt;/strong&gt;. כלומר, במקום שהמספר שמחסרים מ-&lt;span&gt;$latex x$&lt;/span&gt; &lt;strong&gt;יקטן &lt;/strong&gt;ב-1, הוא צריך &lt;strong&gt;לגדול&lt;/strong&gt; ב-1. כלומר, &lt;span&gt;$latex F\left(x\right)=e^{x}\left(x-6\right)$&lt;/span&gt;. אם נגזור את &lt;span&gt;$latex F\left(x\right)$&lt;/span&gt; נראה שזה עובד.&lt;/p&gt;

&lt;p&gt;אבל רגע, שניה, לא סיימנו. מה שהמבחן בודק הוא שהתלמידים באמת מבינים את הרעיון של אינטגרל לא מסויים עד הסוף - בפרט, את זה שלאותה פונקציה &lt;span&gt;$latex f$&lt;/span&gt; יש &lt;strong&gt;אינסוף&lt;/strong&gt; פונקציות קדומות אפשריות. המבחן דורש בצורה מפורשת שמבין האינסוף הללו, ניתן את זו שעוברת &lt;strong&gt;בראשית הצירים&lt;/strong&gt;. המשמעות היא שאנחנו צריכים למצוא &lt;span&gt;$latex F$&lt;/span&gt; כזו שמקיימת &lt;span&gt;$latex F\left(0\right)=0$&lt;/span&gt;.&lt;/p&gt;

&lt;p&gt;כמובן, קל לעשות את זה: הצורה הכללית של פונקציה קדומה שכזו היא &lt;span&gt;$latex F\left(x\right)=e^{x}\left(x-6\right)+C$&lt;/span&gt;. אם נציב &lt;span&gt;$latex x=0$&lt;/span&gt; נקבל את המשוואה &lt;span&gt;$latex e^{0}\left(0-6\right)+C=0$&lt;/span&gt;, כלומר &lt;span&gt;$latex C=6$&lt;/span&gt;. לכן הפונקציה הקדומה שאנחנו מחפשים היא &lt;span&gt;$latex F\left(x\right)=e^{x}\left(x-6\right)+6$&lt;/span&gt;, וסיימנו.&lt;/p&gt;

&lt;p&gt;האם זה מסיים את סיפור האינטגרלים? ובכן, אני משער שיש עוד הרבה סוגי שאלות שלא לגמרי כיסיתי פה. אתן מוזמנות להפגיז איתן בתגובות ואולי אכתוב פוסט המשך.&lt;/p&gt;</content><author><name></name></author><category term="אינטגרלים" /><summary type="html">מבוא</summary><media:thumbnail xmlns:media="http://search.yahoo.com/mrss/" url="http://gadial.net/assets/img/main/default-card.png" /></entry><entry><title type="html">תורת הקבוצות - מכפלות קרטזיות כלליות</title><link href="http://gadial.net/2020/06/20/general_cartesian_products/" rel="alternate" type="text/html" title="תורת הקבוצות - מכפלות קרטזיות כלליות" /><published>2020-06-20T00:00:00+00:00</published><updated>2020-06-20T00:00:00+00:00</updated><id>http://gadial.net/2020/06/20/general_cartesian_products</id><content type="html" xml:base="http://gadial.net/2020/06/20/general_cartesian_products/">&lt;p&gt;&lt;a href=&quot;https://gadial.net/2019/10/21/intro_to_relations/&quot;&gt; בתחילת סדרת הפוסטים&lt;/a&gt;שלי על תורת הקבוצות הגדרתי את המושג של &lt;strong&gt;מכפלה קרטזית&lt;/strong&gt;. הרעיון היה זה: אם &lt;span&gt;$latex A,B$&lt;/span&gt; הן קבוצות, המכפלה הקרטזית שלהן היא הקבוצה &lt;span&gt;$latex A\times B\triangleq\left\{ \left(a,b\right)\ |\ a\in A,b\in B\right\} |$&lt;/span&gt; של כל הזוגות הסדורים שבהם האיבר השמאלי נלקח מ-&lt;span&gt;$latex A$&lt;/span&gt; והאיבר הימני נלקח מ-&lt;span&gt;$latex B$&lt;/span&gt;. זה היה מושג חשוב ושימש אותנו בכל מה שעשינו משם והלאה, ובפרט &lt;a href=&quot;https://gadial.net/2020/01/12/what_are_functions/&quot;&gt;השתמשנו בו&lt;/a&gt; כדי להגדיר &lt;strong&gt;פונקציות&lt;/strong&gt;. עכשיו המעגל הולך להיסגר, כשנשתמש בפונקציות כדי להכליל את מושג המכפלה הקרטזית למספר כלשהו של קבוצות, לאו דווקא שתיים.&lt;/p&gt;

&lt;p&gt;אני יכול כבר עכשיו לתת את ההגדרה הכללית, אבל לא נבין ממנה כלום בשלב הזה, ובפרט לא למה היא כל כך מסובכת. אז בואו נתחיל בקטן. מכיוון שכבר הגדרנו מכפלה של שתי קבוצות, בואו נגדיר מכפלה של שלוש קבוצות. ברור לגמרי (אני מקווה!) מה &lt;strong&gt;האינטואיציה&lt;/strong&gt; מאחורי הגדרה כזו - אני רוצה אוסף של &lt;strong&gt;שלשות סדורות&lt;/strong&gt; כמו שבמכפלה קרטזית של שתי קבוצות היה לי אוסף של &lt;strong&gt;זוגות סדורים&lt;/strong&gt;. כלומר, אם &lt;span&gt;$latex A,B,C$&lt;/span&gt; קבוצות אני רוצה שיתקיים משהו כמו &lt;span&gt;$latex A\times B\times C=\left\{ \left(a,b,c\right)\ |\ a\in A,b\in B,c\in C\right\} $&lt;/span&gt; כאשר הרעיון מאחורי שלשה סדורה היא ששתי שלשות סדורות הן שוות אם ורק אם הן שוות “רכיב-רכיב”, כלומר &lt;span&gt;$latex \left(a_{1},b_{1},c_{1}\right)=\left(a_{2},b_{2},c_{2}\right)$&lt;/span&gt; אם ורק אם &lt;span&gt;$latex a_{1}=a_{2}$&lt;/span&gt; וגם &lt;span&gt;$latex b_{1}=b_{2}$&lt;/span&gt; וגם &lt;span&gt;$latex c_{1}=c_{2}$&lt;/span&gt;.&lt;/p&gt;

&lt;p&gt;לכאורה יש לנו דרך פשוטה מאוד לעשות את זה: כבר הגדרנו מכפלה קרטזית של שתי קבוצות, למה לא להפעיל את ההגדרה שוב? תחשבו שניה מה קורה עם חיבור: אנחנו מגדירים חיבור רק עבור זוג מספרים, אבל מכאן קל להכליל לשלושה: &lt;span&gt;$latex a+b+c$&lt;/span&gt; זה פשוט &lt;span&gt;$latex \left(a+b\right)+c$&lt;/span&gt;, כלומר קודם כל מחברים את &lt;span&gt;$latex a$&lt;/span&gt; עם &lt;span&gt;$latex b$&lt;/span&gt;, מקבלים “תוצאת ביניים” ומחברים אותה עם &lt;span&gt;$latex c$&lt;/span&gt;. גם עבור מכפלה קרטזית זה סוג של עובד, בערך… אבל לא מספיק טוב. כי בואו נראה מה קורה על פי ההגדרה היבשה: מכיוון ש-&lt;span&gt;$latex A\times B\triangleq\left\{ \left(a,b\right)\ |\ a\in A,b\in B\right\} |$&lt;/span&gt; אנחנו הולכים לקבל ש-&lt;/p&gt;

&lt;p&gt;&lt;span&gt;$latex \left(A\times B\right)\times C=\left\{ \left(\left(a,b\right),c\right)\ |\ a\in A,b\in B,c\in C\right\} |$&lt;/span&gt;&lt;/p&gt;

&lt;p&gt;כלומר, מבחינה פורמלית, &lt;span&gt;$latex \left(A\times B\right)\times C$&lt;/span&gt; הוא לא אוסף של &lt;strong&gt;שלשות סדורות&lt;/strong&gt; אלא עדיין אוסף של &lt;strong&gt;זוגות סדורים &lt;/strong&gt;כך שהאיבר השמאלי בכל זוג הוא בעצמו זוג סדור. זה… לא נשמע בעייתי במיוחד, למה בעצם לא להגדיר שלשה סדורה בדיוק בצורה הזו? הרי גם “זוג סדור” זה לא איזה מושג קדוש שהגיע אלינו מהחלל החיצון אלא מושג ש”מימשנו” בצורה די מכוערת עם קבוצות. ובכן, יש שתי התנגדויות להגדרה הזו: הראשונה, שאז מכפלה קרטזית לא תהיה אסוציאטיבית: &lt;span&gt;$latex A\times\left(B\times C\right)$&lt;/span&gt; הוא אוסף של זוגות סדורים שבהם &lt;strong&gt;הרכיב הימני&lt;/strong&gt; הוא בעצמו זוג סדור. אבל בינינו, זו התנגדות די קטנונית, נכון? פורמליזם שמורמליזם, אפשר בלי הרבה מאמץ לטפל בבעיה הזו. מה שמביא אותנו להתנגדות השניה: &lt;strong&gt;פשוט לא צריך&lt;/strong&gt; לטפל בכל הקטנוניות הזו כי ההגדרה הכללית שאביא עוד מעט מטפלת בכל זה “על הדרך” &lt;strong&gt;ובנוסף לכך&lt;/strong&gt; מאפשרת לי להגדיר מכפלה קרטזית של מספר א&lt;strong&gt;ינסופי&lt;/strong&gt; של קבוצות.&lt;/p&gt;

&lt;p&gt;העניין הזה של “מכפלה של מספר אינסופי של קבוצות” הוא לב הסיפור פה. אני יכול להגדיר מכפלה של שלוש וארבע וחמש קבוצות על ידי הפעלות חוזרות ונשנות של מכפלה של שתי קבוצות; אבל אין לי דרך טובה לתת משמעות ל”אינסוף הפעלות” של מכפלה של שתי קבוצות, כמו שאין לי דרך טובה לתת משמעות לחיבור של אינסוף מספרים רק בעזרת הפעלות חוזרות ונשנות של חיבור שני מספרים (לכל הפחות, אני צריך להכניס לתמונה את מושג &lt;strong&gt;הגבול&lt;/strong&gt; אבל זה סיפור אחר ו&lt;a href=&quot;https://gadial.net/2008/06/17/infinite_series/&quot;&gt;סופר בפעם אחרת&lt;/a&gt;).&lt;/p&gt;

&lt;p&gt;אבל מה זה בעצם אומר, מכפלה של אינסוף קבוצות? כדי לתת אינטואיציה בואו נתחיל עם סימון כללי למכפלה של מספר &lt;strong&gt;סופי&lt;/strong&gt; של קבוצות. נניח שיש לי את הקבוצות &lt;span&gt;$latex A_{1},A_{2},\ldots,A_{n}$&lt;/span&gt;. האינטואיציה שלי היא שמכפלה של כולן אמורה להיות אוסף של &lt;span&gt;$latex n$&lt;/span&gt;-יות סדורות (“&lt;span&gt;$latex n$&lt;/span&gt;-יה” הוא סימון מקובל בעברית! נשבע!). כלומר, שזה אמור להיות משהו כזה:&lt;/p&gt;

&lt;p&gt;&lt;span&gt;$latex A_{1}\times A_{2}\times\ldots\times A_{n}=\left\{ \left(a_{1},a_{2},\ldots,a_{n}\right)\ |\ a_{1}\in A_{1},a_{2}\in A_{2},\ldots,a_{n}\in A_{n}\right\} $&lt;/span&gt;&lt;/p&gt;

&lt;p&gt;מבחינה רעיונית זו הכללה ישירה של המכפלה של שתיים ושלוש קבוצות שהראיתי קודם; אבל מבחינה פורמלית לא הגדרתי עדיין מכפלה כזו בכלל. עכשיו, מה אני אמור לשנות כדי לעבור מהמקרה הסופי אל המקרה האינסופי? בצורה מהנה למדי, אני צריך לכתוב &lt;strong&gt;פחות&lt;/strong&gt; כדי לעבור למקרה האינסופי:&lt;/p&gt;

&lt;p&gt;&lt;span&gt;$latex A_{1}\times A_{2}\times\ldots=\left\{ \left(a_{1},a_{2},\ldots\right)\ |\ a_{1}\in A_{1},a_{2}\in A_{2},\ldots\right\} $&lt;/span&gt;&lt;/p&gt;

&lt;p&gt;כל מה שעשיתי פה היה להסיר את האיבר ה”אחרון” בסדרה. אבל איך אני יכול לפרמל את זה עכשיו?&lt;/p&gt;

&lt;p&gt;התשובה קלה - פונקציות. בואו נסתכל שניה על ה-&lt;span&gt;$latex n$&lt;/span&gt;-יה הסדורה &lt;span&gt;$latex \left(a_{1},a_{2},\ldots,a_{n}\right)$&lt;/span&gt;. מה זה הדבר הזה, בעצם? אלו הרבה ערכים שונים כשלכל אחד מהם יש &lt;strong&gt;מקום&lt;/strong&gt; בתוך ה-&lt;span&gt;$latex n$&lt;/span&gt;-יה; המקום הזה מסומן על ידי מספר טבעי בין 1 ל-&lt;span&gt;$latex n$&lt;/span&gt; - זה &lt;strong&gt;האינדקס&lt;/strong&gt; שמתאר את המקום הזה. &lt;span&gt;$latex a_{3}$&lt;/span&gt; הוא האיבר במקום מס’ 3, כלומר האיבר ש&lt;strong&gt;מאונדקס&lt;/strong&gt; על ידי המספר 3. אפשר לחשוב על התהליך שבו אני אומר לעצמי “הממממ, מאוד מעניין מה יש במקום מספר 3! אולי אבדוק מה נמצא שם?” בתור תהליך של הפעלת פונקציה: הקלט הוא המספר 3 (האינדקס של המקום שאני רוצה לבדוק) והפלט הוא האיבר שנמצא במקום הזה, שמובטח לי ששייך לקבוצה &lt;span&gt;$latex A_{3}$&lt;/span&gt;.&lt;/p&gt;

&lt;p&gt;אז בואו נפרמל את המושג של &lt;span&gt;$latex n$&lt;/span&gt;-יה באמצעות פונקציה: הקלט שפונקציה כזו יכולה לקבל הוא אינדקס, כלומר במקרה של &lt;span&gt;$latex n$&lt;/span&gt;-יה זה איבר ששייך לקבוצה &lt;span&gt;$latex \left\{ 1,2,\ldots,n\right\} $&lt;/span&gt;. הפלט? הוא משהו ששייך &lt;strong&gt;לאחת&lt;/strong&gt; מבין הקבוצות &lt;span&gt;$latex A_{1},A_{2},\ldots,A_{n}$&lt;/span&gt;; לכן אם אני בא להגדיר את הטווח של הפונקציה, הוא צריך לכלול את האיחוד של הקבוצות הללו ואין צורך בעוד איברים. מכאן שפורמלית, &lt;span&gt;$latex n$&lt;/span&gt;-יה סדורה כזו היא פשוט פונקציה &lt;span&gt;$latex f:\left\{ 1,\ldots,n\right\} \to\bigcup_{i=1}^{n}A_{i}$&lt;/span&gt;&lt;/p&gt;

&lt;p&gt;עכשיו אפשר לכתוב את ההגדרה של מכפלה קרטזית עבור המקרה הסופי באמצעות שימוש בפונקציות:&lt;/p&gt;

&lt;p&gt;&lt;span&gt;$latex A_{1}\times A_{2}\times\ldots\times A_{n}\triangleq\left\{ f:\left\{ 1,\ldots,n\right\} \to\bigcup_{i=1}^{n}A_{i}\ |\ \forall i\in\left\{ 1,\ldots,n\right\} :f\left(i\right)\in A_{i}\right\} $&lt;/span&gt;&lt;/p&gt;

&lt;p&gt;שימו לב לתנאי שבצד ימין של הסוגריים המסולסלים: הוא אומר שלכל אינדקס &lt;span&gt;$latex i$&lt;/span&gt;, האיבר &lt;span&gt;$latex f\left(i\right)$&lt;/span&gt; אכן שייך לקבוצה &lt;span&gt;$latex A_{i}$&lt;/span&gt; (הרי בתיאוריה הוא לא &lt;strong&gt;חייב&lt;/strong&gt; להיות שייך אליה, הוא רק צריך להיות שייך לאחת מהקבוצות &lt;span&gt;$latex A_{1},\ldots,A_{n}$&lt;/span&gt;).&lt;/p&gt;

&lt;p&gt;האם הכתיב הזה מסורבל? בוודאי! אז בואו נעבור למקרה האינסופי, שבו הכתיב נהיה &lt;strong&gt;פשוט יותר&lt;/strong&gt;. בשביל לפשט עוד יותר, אני אתחיל את האינדקסים מאפס במקום מ-1 כי אצלי הטבעיים כוללים את 0:&lt;/p&gt;

&lt;p&gt;&lt;span&gt;$latex A_{0}\times A_{1}\times\ldots\triangleq\left\{ f:\mathbb{N}\to\bigcup_{i=0}^{\infty}A_{i}\ |\ \forall i\in\mathbb{N}:f\left(i\right)\in A_{i}\right\} $&lt;/span&gt;&lt;/p&gt;

&lt;p&gt;הכתיב קצת יותר פשוט כי עברתי להשתמש בסימן &lt;span&gt;$latex \mathbb{N}$&lt;/span&gt;, אבל העיקרון הוא אותו עיקרון. האם סיימתי, אם כן? ובכן, &lt;strong&gt;ממש לא&lt;/strong&gt;. הכתיב אצלי מגביל מדי - למה האינדקסים הם רק מספרים טבעיים? למה לא לאפשר קבוצות אחרות של אינדקסים?&lt;/p&gt;

&lt;p&gt;על פניו אפשר לשאול למה בעצם צריך קבוצות אחרות של אינדקסים. למה לא להשתמש בטבעיים תמיד? ובכן, לפעמים הטבעיים פשוט לא מספיקים; &lt;strong&gt;אין מספיק טבעיים&lt;/strong&gt;. פורמלית, יש קבוצות אינסופיות &lt;strong&gt;שאי אפשר לאנדקס עם הטבעיים&lt;/strong&gt;. זה נושא שאני הולך להגיע אליו בהמשך של הפוסטים בתורת הקבוצות, אבל כמובן ש&lt;a href=&quot;https://gadial.net/2007/08/29/cantor_diagonal/&quot;&gt;כבר הזכרתי בבלוג&lt;/a&gt;.&lt;/p&gt;

&lt;p&gt;אז אני הולך לסבך טיפה את הסימונים בהגדרה על מנת להגיע למקרה הכללי ביותר, זה שבו האינדקסים לא צריכים להיות הקבוצה &lt;span&gt;$latex \left\{ 1,\ldots,n\right\} $&lt;/span&gt; או הקבוצה &lt;span&gt;$latex \mathbb{N}$&lt;/span&gt; אלא הם פשוט קבוצה כללית כלשהי &lt;span&gt;$latex \Lambda$&lt;/span&gt;. אני לא מניח כלום על ה-&lt;span&gt;$latex \Lambda$&lt;/span&gt; הזו; רק שזו קבוצה של איברים. כמקודם, אני מסמן ב-&lt;span&gt;$latex i$&lt;/span&gt; איבר כלשהו בקבוצה הזו. עכשיו ניקח את ההגדרה של מכפלה קרטזית למקרה האינסופי ונדחוף את &lt;span&gt;$latex \Lambda$&lt;/span&gt; הזו שם. נקבל:&lt;/p&gt;

&lt;p&gt;&lt;span&gt;$latex \prod_{i\in\Lambda}A_{i}\triangleq\left\{ f:\Lambda\to\bigcup_{i\in\Lambda}A_{i}\ |\ \forall i\in\Lambda:f\left(i\right)\in A_{i}\right\} $&lt;/span&gt;&lt;/p&gt;

&lt;p&gt;ההבדל הכי גדול בין ההגדרה הזו לקודמת הוא בכלל באופן שבו אני מסמן את המכפלה - אני משתמש בסימן &lt;span&gt;$latex \prod$&lt;/span&gt; שמיועד לתאר מכפלות עם אינדקס, כמו ש-&lt;span&gt;$latex \sum$&lt;/span&gt; משמש לתיאור סכומים עם אינדקס. פרט לכך הסימונים די דומים, ואני מקווה ש&lt;strong&gt;עכשיו&lt;/strong&gt; ההגדרה הזו די פשוטה; חשבו מה היה קורה אם הייתי מתחיל איתה את הפוסט - האם גם אז היה ברור מה הולך פה בכלל?&lt;/p&gt;

&lt;p&gt;עכשיו, בואו נדבר על מקרה פרטי של מכפלות כאלו - המקרה שבו מכפילים את אותה קבוצה &lt;span&gt;$latex A$&lt;/span&gt; בעצמה. מתבקש אינטואיטיבית להשתמש בסימן כמו &lt;span&gt;$latex A^{2}$&lt;/span&gt; כדי לתאר את &lt;span&gt;$latex A\times A$&lt;/span&gt; או &lt;span&gt;$latex A^{3}$&lt;/span&gt; כדי לתאר את &lt;span&gt;$latex A\times A\times A$&lt;/span&gt; וכן הלאה, אבל מה לגבי מכפלות אינסופיות? ובכן, תכף נראה שזה נותן לנו אינטואיציה לסימון מועיל באופן כללי.&lt;/p&gt;

&lt;p&gt;ראשית, בואו ניקח את ההגדרה של מכפלה קרטזית כללית שכתבתי למעלה ונכתוב אותה מחדש במקרה שבו &lt;span&gt;$latex A_{i}=A$&lt;/span&gt; לכל &lt;span&gt;$latex i\in\Lambda$&lt;/span&gt;. נעבור מההגדרה הזו:&lt;/p&gt;

&lt;p&gt;&lt;span&gt;$latex \prod_{i\in\Lambda}A_{i}\triangleq\left\{ f:\Lambda\to\bigcup_{i\in\Lambda}A_{i}\ |\ \forall i\in\Lambda:f\left(i\right)\in A_{i}\right\} $&lt;/span&gt;&lt;/p&gt;

&lt;p&gt;אל ההגדרה הזו:&lt;/p&gt;

&lt;p&gt;&lt;span&gt;$latex \prod_{i\in\Lambda}A\triangleq\left\{ f:\Lambda\to A\right\} $&lt;/span&gt;&lt;/p&gt;

&lt;p&gt;תראו כמה שהכל נהיה פשוט פתאום: כבר לא צריך שהפונקציה &lt;span&gt;$latex f$&lt;/span&gt; תלך אל איחוד כלשהו ולא צריך לדרוש שהתמונות של &lt;span&gt;$latex f$&lt;/span&gt; על איברים ספציפיים יהיו שייכים לקבוצות ספציפיות; המכפלה הקרטזית הפכה להיות פשוט קבוצת &lt;strong&gt;כל הפונקציות&lt;/strong&gt; מ-&lt;span&gt;$latex \Lambda$&lt;/span&gt; אל &lt;span&gt;$latex A$&lt;/span&gt;.&lt;/p&gt;

&lt;p&gt;עכשיו, מה זה &lt;span&gt;$latex A^{2}$&lt;/span&gt;? אפשר לחשוב על זה בתור המכפלה הקרטזית &lt;span&gt;$latex A_{0}\times A_{1}$&lt;/span&gt; כאשר &lt;span&gt;$latex A_{0}=A_{1}=A$&lt;/span&gt;. כלומר, בתור &lt;span&gt;$latex \prod_{i\in\left\{ 0,1\right\} }A$&lt;/span&gt;, כלומר בתור קבוצת הפונקציות &lt;span&gt;$latex f:\left\{ 0,1\right\} \to A$&lt;/span&gt;. עכשיו, &lt;a href=&quot;https://gadial.net/2019/10/19/what_is_set_theory/&quot;&gt;בואו ניזכר&lt;/a&gt; ש&lt;strong&gt;הגדרתי&lt;/strong&gt; את 2 בתור הקבוצה &lt;span&gt;$latex \left\{ 0,1\right\} $&lt;/span&gt;. אז בעצם כשאני כותב &lt;span&gt;$latex A^{2}$&lt;/span&gt; אני כותב &lt;span&gt;$latex A^{\left\{ 0,1\right\} }$&lt;/span&gt;. במילים אחרות, &lt;span&gt;$latex A^{\left\{ 0,1\right\} }$&lt;/span&gt; היא קבוצת כל הפונקציות מ-&lt;span&gt;$latex \left\{ 0,1\right\} $&lt;/span&gt; אל &lt;span&gt;$latex A$&lt;/span&gt;.&lt;/p&gt;

&lt;p&gt;למה אני מקשקש על זה כל כך הרבה? כי הנה ההגדרה הכללית: הסימון &lt;span&gt;$latex A^{B}$&lt;/span&gt; משמש אותנו כדי לתאר את קבוצת &lt;strong&gt;כל הפונקציות&lt;/strong&gt; מ-&lt;span&gt;$latex B$&lt;/span&gt; אל &lt;span&gt;$latex A$&lt;/span&gt;. במילים אחרות, זו המכפלה הקרטזית הכללית של &lt;span&gt;$latex A$&lt;/span&gt; בעצמה כשקבוצת האינדקסים שלנו היא &lt;span&gt;$latex B$&lt;/span&gt;. אז למשל &lt;span&gt;$latex A^{\mathbb{N}}$&lt;/span&gt;, שהיא קבוצת הסדרות עם איברים מ-&lt;span&gt;$latex A$&lt;/span&gt;, היא בעצם מכפלה קרטזית אינסופית של &lt;span&gt;$latex A$&lt;/span&gt; בעצמה.&lt;/p&gt;

&lt;p&gt;סיימתי עם ההגדרות אבל אני לא יכול להתאפק וחייב לתאר עוד שאלה אחת שצצה באופן טבעי כשמדברים על מכפלות קרטזיות כלליות. טוב, אולי לא באופן &lt;strong&gt;כל כך &lt;/strong&gt;טבעי, כי היא נראית פשוטה ומגוחכת &lt;strong&gt;מדי&lt;/strong&gt; מכדי להצדיק התייחסות. עד שזה נושך אותנו בתחת.&lt;/p&gt;

&lt;p&gt;אם אני מסתכל על המכפלה &lt;span&gt;$latex A\times\emptyset$&lt;/span&gt; אז בבירור זו תהיה הקבוצה הריקה - אין אפשרות ליצור זוג איברים שהימני מביניהם שייך לקבוצה הריקה כי אין בקבוצה הריקה איברים. באופן דומה, כל מכפלה קרטזית שאחד מהמוכפלים בה הוא הקבוצה הריקה תהיה כולה הקבוצה הריקה - בדיוק אותו סיפור כמו כפל “רגיל” והמספר 0. ובכפל רגיל קורה עוד משהו: אנחנו יודעים שאם נכפול מספרים ששונים מאפס, התוצאה תהיה גם כן שונה מאפס. מה קורה עם מכפלה קרטזית של קבוצות?&lt;/p&gt;

&lt;p&gt;ובכן, הנה יש לנו טענה: אם &lt;span&gt;$latex \Lambda$&lt;/span&gt; היא קבוצת אינדקסים כלשהי ו-&lt;span&gt;$latex \left\{ A_{i}\right\} _{i\in\Lambda}$&lt;/span&gt; משפחה של קבוצות כך ש-&lt;span&gt;$latex A_{i}\ne\emptyset$&lt;/span&gt; לכל &lt;span&gt;$latex i\in\Lambda$&lt;/span&gt; אז &lt;span&gt;$latex \prod_{i\in\Lambda}A_{i}\ne\emptyset$&lt;/span&gt;. טענה פשוטה, לא? הנה הוכחה במקרה של שתי קבוצות: אם &lt;span&gt;$latex A\ne\emptyset$&lt;/span&gt; אז קיים &lt;span&gt;$latex a\in A$&lt;/span&gt; ואם &lt;span&gt;$latex B\ne\emptyset$&lt;/span&gt; אז קיים &lt;span&gt;$latex b\in B$&lt;/span&gt; ולכן &lt;span&gt;$latex \left(a,b\right)\in A\times B$&lt;/span&gt; ולכן &lt;span&gt;$latex A\times B\ne\emptyset$&lt;/span&gt;. פשוט ומובן מאליו, לא?&lt;/p&gt;

&lt;p&gt;ובכן, בואו ננסה גם באופן כללי: אם &lt;span&gt;$latex A_{i}\ne\emptyset$&lt;/span&gt; לכל &lt;span&gt;$latex i\in\Lambda$&lt;/span&gt; אז קיים &lt;span&gt;$latex a_{i}\in A_{i}$&lt;/span&gt; לכל &lt;span&gt;$latex i\in\Lambda$&lt;/span&gt; ולכן אם נגדיר פונקציה &lt;span&gt;$latex f:\Lambda\to\bigcup A_{i}$&lt;/span&gt; על ידי &lt;span&gt;$latex f\left(i\right)=a_{i}$&lt;/span&gt; נקבל ש-&lt;span&gt;$latex f\in\prod_{i\in\Lambda}A_{i}$&lt;/span&gt; ולכן &lt;span&gt;$latex \prod_{i\in\Lambda}A_{i}\ne\emptyset$&lt;/span&gt;. פשוט וקל. לא?&lt;/p&gt;

&lt;p&gt;לא.&lt;/p&gt;

&lt;p&gt;ממש ממש לא.&lt;/p&gt;

&lt;p&gt;הו, כמה שזה לא פשוט וקל.&lt;/p&gt;

&lt;p&gt;אבל… אבל… למה, בעצם? מה שגוי ב”הוכחה” שלמעלה? צעד אחד, שמבוצע כל כך מהר שקשה לשים אליו לב: הקפיצה מ”נגדיר פונקציה &lt;span&gt;$latex f$&lt;/span&gt; על ידי &lt;span&gt;$latex f\left(i\right)=a_{i}$&lt;/span&gt;” אל “נקבל ש-&lt;span&gt;$latex f\in\prod_{i\in\Lambda}A_{i}$&lt;/span&gt;”. כי צריך לזכור שבתורת הקבוצות, &lt;strong&gt;זה שהגדרנו משהו לא אומר שהוא קיים&lt;/strong&gt;.&lt;/p&gt;

&lt;p&gt;זוכרים את הפרדוקס של ראסל? כל הצרות שלנו התחילו מכך שנתנו הגדרה פשוטה עד כדי גיחוך למשהו, והנחנו שזה אומר שהמשהו הזה קיים; ואז חיש קל הקיום שלנו הוביל לסתירה. זה אילץ אותנו לזנוח את כל גישת ה”אם אפשר להגדיר משהו אז אוטומטית נובע שהוא קיים” - היא מובילה ליותר מדי מוקשים. אז זה שהגדרתי את &lt;span&gt;$latex f$&lt;/span&gt; עדיין לא מבטיח לי שהיא קיימת; צריך להוכיח את זה מתוך האקסיומות של תורת הקבוצות.&lt;/p&gt;

&lt;p&gt;עבור המקרה של מכפלה של &lt;strong&gt;מספר סופי&lt;/strong&gt; קבוצות קל להוכיח את זה. נניח שאני מכפיל את הקבוצות &lt;span&gt;$latex A_{1},\ldots,A_{n}$&lt;/span&gt;. ראשית צריך להוכיח שהמספרים &lt;span&gt;$latex 1,\ldots,n$&lt;/span&gt; קיימים אבל זה קל; זה נובע מהאקסיומה לפיה הקבוצה הריקה &lt;span&gt;$latex \emptyset$&lt;/span&gt; קיימת, ואז מאקסיומות הזיווג (אם &lt;span&gt;$latex a,b$&lt;/span&gt; קיימים אז גם &lt;span&gt;$latex \left\{ a,b\right\} $&lt;/span&gt; קיימת; ובפרט אם &lt;span&gt;$latex a$&lt;/span&gt; קיים גם &lt;span&gt;$latex \left\{ a\right\} $&lt;/span&gt; קיימת) והאיחוד, שמאפשרות לנו לבנות מתוך &lt;span&gt;$latex n$&lt;/span&gt; את &lt;span&gt;$latex n+1\triangleq n\cup\left\{ n\right\} $&lt;/span&gt;.&lt;/p&gt;

&lt;p&gt;עכשיו, נתחיל מזה שהקבוצה &lt;span&gt;$latex \emptyset$&lt;/span&gt; קיימת. מכיוון ש-&lt;span&gt;$latex A_{1}\ne\emptyset$&lt;/span&gt; אז קיים &lt;span&gt;$latex a_{1}\in A_{1}$&lt;/span&gt; ולכן הזוג &lt;span&gt;$latex \left(1,a_{1}\right)$&lt;/span&gt; קיים. למה בעצם הזוג הסדור קיים? בואו ניזכר &lt;a href=&quot;https://gadial.net/2019/10/21/intro_to_relations/&quot;&gt;בהגדרה שנתתי&lt;/a&gt; לזוג סדור: &lt;span&gt;$latex \left(a,b\right)=\left\{ \left\{ a\right\} ,\left\{ a,b\right\} \right\} $&lt;/span&gt;. אקסיומת הזיווג עושה פה את העבודה: מתוך &lt;span&gt;$latex a,b$&lt;/span&gt; היא בונה לנו את &lt;span&gt;$latex \left\{ a\right\} $&lt;/span&gt; ואת &lt;span&gt;$latex \left\{ a,b\right\} $&lt;/span&gt; ואז משני אלו היא בונה את הקבוצה של &lt;span&gt;$latex \left(a,b\right)$&lt;/span&gt;. אז זה קל.&lt;/p&gt;

&lt;p&gt;עכשיו, אקסיומת הזיווג נותנת לנו את הקבוצה &lt;span&gt;$latex \left\{ \left(1,a_{1}\right)\right\} $&lt;/span&gt;. בעזרת זיווג אפשר לבנות גם את &lt;span&gt;$latex \left\{ \left(2,a_{2}\right)\right\} $&lt;/span&gt; ואז בעזרת איחוד לקבל את &lt;span&gt;$latex \left\{ \left(1,a_{1}\right),\left(2,a_{2}\right)\right\} $&lt;/span&gt;. אפשר להמשיך ככה לכל הקבוצות ואחרי &lt;strong&gt;מספר סופי של צעדים&lt;/strong&gt; נגיע לקבוצה &lt;span&gt;$latex \left\{ \left(1,a_{1}\right),\ldots,\left(n,a_{n}\right)\right\} $&lt;/span&gt; שהיא הפונקציה המבוקשת.&lt;/p&gt;

&lt;p&gt;אבל עבור אינסוף קבוצות זה לא עובד יותר. הקפיצה לאינסוף היא תמיד צעד טריקי. לכאורה, אקסיומת האיחוד עובדת גם עבור מספר אינסופי של קבוצות - אבל זה רק בהנחה שכבר יש לנו &lt;strong&gt;קבוצה שכוללת את כל הקבוצות הללו&lt;/strong&gt;. כאן אין לנו את זה. הבעיה הזו כבר אילצה אותנו להוסיף אקסיומה מיוחדת רק כדי לטעון ש-&lt;span&gt;$latex \mathbb{N}$&lt;/span&gt; קיימת; והאקסיומה הזו או מנוסחת בתור “קיימת קבוצה אינסופית” (כלשהי) או בצור שמשתמשת איכשהו במבנה האינדוקטיבי הנחמד של &lt;span&gt;$latex \mathbb{N}$&lt;/span&gt;. עבור מכפלה קרטזית כללית של קבוצות נזדקק לאקסיומה ייעודית.&lt;/p&gt;

&lt;p&gt;ובכן, מה האקסיומה הזו? הנה ניסוח מדויק של מה שאנחנו צריכים: אם &lt;span&gt;$latex \left\{ A_{i}\right\} _{i\in\Lambda}$&lt;/span&gt; היא משפחה של קבוצות כך ש-&lt;span&gt;$latex A_{i}\ne\emptyset$&lt;/span&gt; לכל &lt;span&gt;$latex i\in\Lambda$&lt;/span&gt; אז קיימת &lt;span&gt;$latex f:\Lambda\to\bigcup_{i\in\Lambda}A_{i}$&lt;/span&gt; כך ש-&lt;span&gt;$latex f\left(i\right)\in A_{i}$&lt;/span&gt; לכל &lt;span&gt;$latex i\in\Lambda$&lt;/span&gt;. לאקסיומה הזו יש שם: &lt;strong&gt;אקסיומת הבחירה&lt;/strong&gt;. ומה שראינו בפוסט הזה הוא שהיא שקולה לטענה שמכפלה קרטזית כללית של קבוצות היא לא ריקה אם כל הקבוצות במכפלה לא ריקות.&lt;/p&gt;

&lt;p&gt;אני רוצה לחזור על הנקודה הזו כי לדעתי זה משהו מבלבל בצורה יוצאת דופן: מה קורה, בעצם, אם אין לנו את אקסיומת הבחירה? הרי הפונקציה הזו שמראה שהמכפלה הקרטזית לא ריקה פשוט… קיימת, לא? ובכן, זו הנקודה: בלי אקסיומת הבחירה אנחנו לא יכולים &lt;strong&gt;להוכיח&lt;/strong&gt; שהפונקציה הזו קיימת, והמשמעות של כך (וזה כבר גולש ללוגיקה) הוא שקיים &lt;strong&gt;עולם שמתאים לאקסיומות של תורת הקבוצות&lt;/strong&gt; שבו הפונקציה הזו לא קיימת. אפשר לחשוב על זה בתור מין עולם “קטן ומוגבל” שכזה שבו דברים שאולי טבעי לצפות שיתקיימו לא מתקיימים, והבעיה היא שהאקסיומות של תורת הקבוצות לא חזקות מספיק כדי לצעוק על העולם הזה “תסתלק מפה! אתה לא משהו שאנחנו רוצים להחשיב בתור עולם לגיטימי של תורת הקבוצות!”.&lt;/p&gt;

&lt;p&gt;למעשה, זו בדיוק הדרך להוכיח שאקסיומת הבחירה הזו היא באמת אקסיומה ולא נובעת מיתר האקסיומות - להראות שקיים עולם של תורת הקבוצות שבו היא לא מתקיימת, ויקום &lt;strong&gt;אחר&lt;/strong&gt; של תורת הקבוצות שבו היא כן מתקיימת. אבל זה דיון שנקיים בצורה רצינית יותר בהמשך - בינתיים השגנו את המטרה של לדבר על מכפלות קרטזיות ולראות שמתחבא בהן משהו מגניב.&lt;/p&gt;</content><author><name></name></author><category term="מכפלה קרטזית" /><summary type="html">בתחילת סדרת הפוסטיםשלי על תורת הקבוצות הגדרתי את המושג של מכפלה קרטזית. הרעיון היה זה: אם $latex A,B$ הן קבוצות, המכפלה הקרטזית שלהן היא הקבוצה $latex A\times B\triangleq\left\{ \left(a,b\right)\ |\ a\in A,b\in B\right\} |$ של כל הזוגות הסדורים שבהם האיבר השמאלי נלקח מ-$latex A$ והאיבר הימני נלקח מ-$latex B$. זה היה מושג חשוב ושימש אותנו בכל מה שעשינו משם והלאה, ובפרט השתמשנו בו כדי להגדיר פונקציות. עכשיו המעגל הולך להיסגר, כשנשתמש בפונקציות כדי להכליל את מושג המכפלה הקרטזית למספר כלשהו של קבוצות, לאו דווקא שתיים.</summary><media:thumbnail xmlns:media="http://search.yahoo.com/mrss/" url="http://gadial.net/assets/img/main/default-card.png" /></entry><entry><title type="html">מה זה לוגריתמים ובשביל מה זה טוב?</title><link href="http://gadial.net/2020/06/08/what_are_logarithms/" rel="alternate" type="text/html" title="מה זה לוגריתמים ובשביל מה זה טוב?" /><published>2020-06-08T00:00:00+00:00</published><updated>2020-06-08T00:00:00+00:00</updated><id>http://gadial.net/2020/06/08/what_are_logarithms</id><content type="html" xml:base="http://gadial.net/2020/06/08/what_are_logarithms/">&lt;p&gt;מבין כל המושגים במתמטיקה שנלמדים בבית הספר, לוגריתמים הם כנראה המושג שנשכח הכי בקלות והכי פחות ברור בשביל מה הוא טוב, בעצם. זה כמובן חבל מאוד כי זה מושג מגניב מאוד (וגם שימושי, אבל לא בחיי היום יום שלנו ואני לא אנסה לטעון אחרת) והוא גם לא קשה כל כך להבנה. אני אתחיל מלהסביר מה זה בעצם, ואז נדבר על הבשביל-מה-זה-טוב.&lt;/p&gt;

&lt;p&gt;התשובה הקצרה היא “לוגריתם זו הפעולה ההפוכה לחזקה כמו שחיסור הוא הפעולה ההפוכה לחיבור וחילוק הוא הפעולה ההפוכה לכפל” אבל העלילה מסתבכת כבר בשלב הזה, כי יש &lt;strong&gt;שתי&lt;/strong&gt; פעולות הפוכות לחזקה ששונות אחת מהשניה מאוד, כי בניגוד לחיבור וכפל, חזקה היא לא פעולה &lt;strong&gt;סימטרית&lt;/strong&gt;. מבלבל? כן, אז בואו נתחיל מההתחלה.&lt;/p&gt;

&lt;p&gt;אני מניח שאנחנו מכירים חיבור - זו נקודת התחלה לא רעה. אנחנו יודעים ש-&lt;span&gt;$latex 3+5=5+3$&lt;/span&gt; (זה &lt;strong&gt;חוק החילוף&lt;/strong&gt;). אנחנו יודעים שחיסור הוא פעולה הפוכה לחיבור במובן הבא: &lt;span&gt;$latex 3+5-5=3$&lt;/span&gt;. כלומר, אם חיברתי ל-3 ואז חיסרתי ממנו את אותו מספר, אז אני אחזור אל מה שהתחלתי ממנו. אני רוצה טיפה לחדד את זה בצורה שנשמעת פדנטית אבל בהמשך אולי יהיה ברור למה אני מתעקש עליה: הפעולה “לחסר 5” היא הפעולה ההפוכה של “לחבר 5”. כמובן שלא נכון לומר ש”לחסר 5” היא הפעולה ההפוכה של “לחבר 4”, כלומר יש חשיבות לשאלה מה המספר הספציפי שמחסרים.&lt;/p&gt;

&lt;p&gt;עכשיו נעבור אל פעולת הכפל. מה זה כפל? סביר שגם אותו אנחנו מכירים: על כפל במספר טבעי אפשר לחשוב בתור הרבה פעולות חיבור. &lt;span&gt;$latex 3\times5$&lt;/span&gt; הוא דרך אחרת לומר &lt;span&gt;$latex 3+3+3+3+3$&lt;/span&gt; - חיברנו את 3 לעצמו 5 פעמים. עכשיו, עבור כפל, קורה אותו הסיפור שקרה עבור חיבור בדיוק: &lt;span&gt;$latex 3\times5=5\times3$&lt;/span&gt; - הנה שוב חוק החילוף בפעולה. והפעולה ההפוכה ל”כפל ב-5” נקראת “חלוקה ב-5” ואני לרוב מסמן אותה ככה: &lt;span&gt;$latex 3\times5\times\frac{1}{5}=3$&lt;/span&gt; (כלומר, אני &lt;strong&gt;מגדיר&lt;/strong&gt; חלוקה ב-5 בתור כפל ב-&lt;span&gt;$latex \frac{1}{5}$&lt;/span&gt;). ההבדל היחיד בין חיבור וחיסור ובין כפל וחילוק הוא שבכפל וחילוק, לא קיימת פעולה הפוכה ל”כפל ב-0”. אבל זה &lt;a href=&quot;https://gadial.net/2008/10/16/nullity_part_1/&quot;&gt;סיפור לפעם אחרת&lt;/a&gt;.&lt;/p&gt;

&lt;p&gt;אחרי כפל, הפעולה הבאה שאפשר לדבר עליה היא &lt;strong&gt;חזקה&lt;/strong&gt;. אם כפל במספר טבעי מוגדר בתור “לחזור על החיבור כמה פעמים”, אז העלאה בחזקת מספר טבעי מוגדרת בתור “לחזור על הכפל כמה פעמים”. כלומר, הסימון &lt;span&gt;$latex 3^{5}$&lt;/span&gt; מייצג את &lt;span&gt;$latex 3\times3\times3\times3\times3$&lt;/span&gt; - כופלים את 3 בעצמו 5 פעמים.&lt;/p&gt;

&lt;p&gt;וכאן הסיפור מתחיל להסתבך.&lt;/p&gt;

&lt;p&gt;בניגוד לחיבור וכפל, חוק החילוף &lt;strong&gt;לא מתקיים&lt;/strong&gt; עבור חזקות. אפשר פשוט לבדוק את זה בעזרת דוגמא: &lt;span&gt;$latex 3^{5}=243$&lt;/span&gt; אבל &lt;span&gt;$latex 5^{3}=125$&lt;/span&gt;. המקרה היחיד של שני מספרים שונים זה מזה שעבורם חוק החילוף מתקיים הוא &lt;span&gt;$latex 2^{4}=4^{2}=16$&lt;/span&gt; (ואיכשהו אלו תמיד שני המספרים הראשונים שעולים לי לראש כשאני רוצה לתת דוגמאות לחזקה). גם הכתיב של חזקה מאפשר לנו לראות שאין סימטריה: בביטוי &lt;span&gt;$latex 3^{5}$&lt;/span&gt; יש את המספר שכתוב בגדול ואת זה שנמצא בקטן למעלה. למספר הגדול שלמטה, 3 במקרה שלנו, קוראים &lt;strong&gt;בסיס החזקה&lt;/strong&gt;. למספר הקטן שלמעלה, 5 במקרה הנוכחי, קוראים &lt;strong&gt;מעריך החזקה&lt;/strong&gt;. פעולת החזקה פירושה לכפול את בסיס החזקה שוב ושוב בעצמו מספר פעמים ששווה למעריך החזקה.&lt;/p&gt;

&lt;p&gt;אם כן, העלאה בחזקה היא פעולה שכוללת שני “קלטים” שונים. נוח לדבר על הפעולה הזו כש”מקפיאים” את אחד מהקלטים להיות איזה שהוא ערך קונקרטי ואז שואלים את עצמו מה קורה כשנותנים ערכים שונים ומשונים בתור הקלט השני. קשר כזה בין קלטים ופלטים נקרא “פונקציה”.&lt;/p&gt;

&lt;p&gt;בואו נראה דוגמא קונקרטית. נניח שנקפיא את &lt;strong&gt;מעריך&lt;/strong&gt; החזקה להיות תמיד 2, ונשאל את עצמנו מה קורה עבור בסיסים שונים. נקבל את הפונקציה &lt;span&gt;$latex f\left(x\right)=x^{2}$&lt;/span&gt; שאנחנו קוראים לה &lt;strong&gt;העלאה בריבוע&lt;/strong&gt;. הפעולה ה”הפוכה” להעלאה בריבוע היא הוצאת שורש ריבועי: &lt;span&gt;$latex g\left(x\right)=\sqrt{x}$&lt;/span&gt;. אני כותב “הפוכה” במרכאות כי זה לא מדויק במאה אחוזים: אם אני לוקח את &lt;span&gt;$latex -2$&lt;/span&gt; ומעלה אותו בריבוע אקבל 4, ואחרי הוצאת שורש ריבועי אקבל 2 כי מגדירים את פעולת הוצאת השורש ככזו שמחזירה את השורש החיובי.&lt;/p&gt;

&lt;p&gt;באופן דומה אפשר לדבר על העלאה בחזקות גבוהות יותר: &lt;span&gt;$latex f\left(x\right)=x^{n}$&lt;/span&gt; עבור &lt;span&gt;$latex n$&lt;/span&gt; טבעי כלשהו. הפעולה ההפוכה לזה נקראת “שורש מסדר גבוה” ומסומנת ב-&lt;span&gt;$latex g\left(x\right)=\sqrt[n]{x}$&lt;/span&gt;. את הפעולות הללו אנחנו מכירים יחסית טוב; למשל, הקפיצה מאורך צלע של קוביה אל הנפח שלה היא העלאה בחזקה שלישית, ולכן הקפיצה חזרה מנפח של קובייה אל אורך הצלע שלה הוא הוצאת שורש שלישי. כמובן, במכולת אנחנו לא זקוקים לפעולות הללו אבל הן יותר נטועות במציאות היומיומית שלנו מאשר מה שאנחנו הולכים לדבר עליו עכשיו.&lt;/p&gt;

&lt;p&gt;עכשיו, סוף כל סוף, אנחנו מגיעים אל לוגריתמים.&lt;/p&gt;

&lt;p&gt;ראשית, בואו נדבר על הפעולה של העלאה בחזקה כשדווקא &lt;strong&gt;הבסיס&lt;/strong&gt; קבוע. בואו נקבע אותו להיות מספר שרירותי כלשהו, נאמר 10 כי אנחנו אוהבים את 10. אז יש לנו את הפונקציה &lt;span&gt;$latex f\left(x\right)=10^{x}$&lt;/span&gt;. הפונקציה הזו נקראת &lt;strong&gt;פונקציה אקספוננציאלית&lt;/strong&gt; והיא אחת מהפונקציות שמצטלמות הכי גרוע שאפשר:&lt;/p&gt;

&lt;p&gt;&lt;img src=&quot;/assets/img/2020/06/exponential.PNG&quot; alt=&quot;&quot; /&gt;&lt;/p&gt;

&lt;p&gt;לוגריתם הוא ההפך מהפונקציה האקספוננציאלית הזו: &lt;span&gt;$latex \log\left(10^{x}\right)=x$&lt;/span&gt;. באופן כללי: &lt;span&gt;$latex \log$&lt;/span&gt; על קלט &lt;span&gt;$latex y$&lt;/span&gt; כלשהו בודק מהו ה-&lt;span&gt;$latex x$&lt;/span&gt; שעבורו &lt;span&gt;$latex 10^{x}=y$&lt;/span&gt;, ואז הוא מחזיר את ה-&lt;span&gt;$latex x$&lt;/span&gt; הזה. הוא עונה על השאלה “10 בחזקת איזה מעריך נותן לנו את &lt;span&gt;$latex y$&lt;/span&gt;?”&lt;/p&gt;

&lt;p&gt;אז כדי לראות כמה דוגמאות: &lt;span&gt;$latex \log\left(10\right)=1$&lt;/span&gt; ו-&lt;span&gt;$latex \log\left(1000\right)=3$&lt;/span&gt; ו-&lt;span&gt;$latex \log\left(10000000\right)=6$&lt;/span&gt; ו-&lt;span&gt;$latex \log\left(1\right)=0$&lt;/span&gt; כי &lt;span&gt;$latex 10^{0}=1$&lt;/span&gt; (כי &lt;a href=&quot;https://gadial.net/2018/01/01/zero_power_equals_one/&quot;&gt;דברים בחזקת 0 שווים 1&lt;/a&gt;). כאן אנחנו רואים משהו חשוב על לוגריתמים: זו פונקציה שגדלה &lt;strong&gt;לאט&lt;/strong&gt;. כדי לקבל ערכים יותר ויותר גדולים של לוגריתם, צריך להזין קלטים &lt;strong&gt;הרבה יותר גדולים&lt;/strong&gt;.&lt;/p&gt;

&lt;p&gt;ומה עם &lt;span&gt;$latex \log\left(121\right)$&lt;/span&gt;, למשל? לכמה זה שווה? אם תבדקו במחשבון הוא יגיד משהו בסגנון &lt;span&gt;$latex \log\left(121\right)=2.08278\ldots$&lt;/span&gt;. זה קצת מוזר, כי עד עכשיו בפוסט הזה לא דיברנו בכלל על חזקות שהן לא מספר טבעי. מה זה &lt;span&gt;$latex 10^{2.08278\ldots}$&lt;/span&gt;? זה לכפול את 10 בעצמו פעמיים ואז… לעשות… מה בעצם?&lt;/p&gt;

&lt;p&gt;בואו ניקח, אם כן, צעד אחד אחורה וננסה להבין קצת יותר טוב איך הולך כל העניין הזה עם חזקות - כי אחרי שנבין אותו, נבין מצויין גם מה הולך עם לוגריתמים.&lt;/p&gt;

&lt;p&gt;בואו ניקח בסיס חזקה קבוע שהוא מספר חיובי, שאני אסמן באות &lt;span&gt;$latex a$&lt;/span&gt; כי אין לי כוח לכתוב &lt;span&gt;$latex 10$&lt;/span&gt; או משהו דומה כל הזמן. בואו ניקח עכשיו שתי חזקות שונות של &lt;span&gt;$latex a$&lt;/span&gt;: &lt;span&gt;$latex a^{x},a^{y}$&lt;/span&gt; ו&lt;strong&gt;נכפול&lt;/strong&gt; אותן. מה נקבל? אם &lt;span&gt;$latex x,y$&lt;/span&gt; הם מספרים טבעיים ואנחנו הולכים על פי ההגדרה של “חזקה היא ביצוע של אותה פעולת כפל שוב ושוב” קל לראות ש-&lt;span&gt;$latex a^{x}\cdot a^{y}=a^{x+y}$&lt;/span&gt; (שימו לב שהתחלתי לתאר כפל עם נקודה ולא עם &lt;span&gt;$latex \times$&lt;/span&gt; סתם כי זה סימון שיותר נוח לי). באופן דומה לא קשה לראות ש-&lt;span&gt;$latex \left(a^{x}\right)^{y}=a^{xy}$&lt;/span&gt;. במילים אחרות: פעולת החזקה איכשהו מתרגמת את פעולת &lt;strong&gt;החיבור &lt;/strong&gt;של המעריכים לפעולת &lt;strong&gt;כפל &lt;/strong&gt;של תוצאות החזקה, ואת פעולת &lt;strong&gt;הכפל&lt;/strong&gt; של המעריכים לפעולת העלאה בחזקה נוספת של פעולת החזקה. זה כל כך חשוב שאני אכתוב את זה שוב במפורש:&lt;/p&gt;

&lt;ul&gt; &lt;li&gt;&lt;span&gt;$latex a^{x+y}=a^{x}\cdot a^{y}$&lt;/span&gt;&lt;/li&gt;


&lt;li&gt;&lt;span&gt;$latex a^{xy}=\left(a^{x}\right)^{y}$&lt;/span&gt;&lt;/li&gt;

&lt;/ul&gt;

&lt;p&gt;ההגדרה של פעולת החזקה לחזקות שהן לא מספרים טבעיים לוקחת את המשוואות הללו בתור נקודת המוצא ושואלת את השאלה - אם אני רוצה שהן ימשיכו להתקיים גם אחרי שנרשה ל-&lt;span&gt;$latex x,y$&lt;/span&gt; להיות מספרים לא טבעיים, מה חייב לקרות?&lt;/p&gt;

&lt;p&gt;אז למשל, אם &lt;span&gt;$latex y=0$&lt;/span&gt;, השוויון &lt;span&gt;$latex a^{x+0}=a^{x}\cdot a^{0}$&lt;/span&gt; מתורגם ל-&lt;span&gt;$latex a^{x}=a^{x}\cdot a^{0}$&lt;/span&gt; מה ש”מכריח” את &lt;span&gt;$latex a^{0}=1$&lt;/span&gt;. ועכשיו, &lt;span&gt;$latex a^{x+\left(-x\right)}=a^{x}\cdot a^{-x}$&lt;/span&gt; מתורגם ל-&lt;span&gt;$latex 1=a^{x}\cdot a^{-x}$&lt;/span&gt; מה ש”מכריח” את &lt;span&gt;$latex a^{-x}=\frac{1}{a^{x}}$&lt;/span&gt; (זה לא עובד אם &lt;span&gt;$latex a=0$&lt;/span&gt;! לכן אני דורש ש-&lt;span&gt;$latex a$&lt;/span&gt; יהיה מספר חיובי!). כמו כן, מכיוון ש-&lt;span&gt;$latex \frac{1}{2}+\frac{1}{2}=1$&lt;/span&gt; אז &lt;span&gt;$latex a=a^{1}=a^{\frac{1}{2}+\frac{1}{2}}=\left(a^{\frac{1}{2}}\right)^{2}$&lt;/span&gt; “מכריח” את &lt;span&gt;$latex a^{\frac{1}{2}}=\sqrt{a}$&lt;/span&gt; ובאופן כללי יותר מקבלים &lt;span&gt;$latex a^{\frac{1}{n}}=\sqrt[n]{a}$&lt;/span&gt;. מכל אלו אנחנו מקבלים את ההגדרה &lt;span&gt;$latex a^{\frac{x}{y}}=\sqrt[y]{a^{x}}$&lt;/span&gt; שעובדת למעריך שהוא מספר רציונלי כללי (מספר רציונלי הוא מספר שהוא מנה של שני מספרים שלמים, &lt;span&gt;$latex \frac{x}{y}$&lt;/span&gt;).&lt;/p&gt;

&lt;p&gt;השלב האחרון, של להגדיר חזקה שהיא לא מספר רציונלי אלא מספר ממשי כללי, היא מסובכת יותר פשוט כי ההגדרה של “מספר ממשי כללי” היא מסובכת. אני יכול לומר ש-&lt;span&gt;$latex a^{x}$&lt;/span&gt; מוגדר בתור &lt;span&gt;$latex \lim_{q\to x}a^{q}$&lt;/span&gt; כך ש-&lt;span&gt;$latex q$&lt;/span&gt; היא סדרת רציונליים ששואפת ל-&lt;span&gt;$latex x$&lt;/span&gt;, אבל זה לא יגיד כלום אם לא מכירים את המושגים הרלוונטיים וגם אם מכירים אותם יש כל מני שאלות מציקות (למה זה אותו גבול עבור כל סדרת רציונליים?) אז אני לא אכנס לזה הפעם, אבל זה עובד יפה.&lt;/p&gt;

&lt;p&gt;עכשיו נחזור לדבר על לוגריתמים. ראשית כל, עד עכשיו דיברתי על לוגריתם שהיה קשור למספר 10, אבל אין משהו קדוש ב-10; גם מספרים אחרים יכולים להיות בסיס ללוגריתם. למשל 2: אפשר לדבר על &lt;span&gt;$latex \log_{2}$&lt;/span&gt; שמוגדר כך: אם &lt;span&gt;$latex y=2^{x}$&lt;/span&gt; אז &lt;span&gt;$latex \log_{2}y=x$&lt;/span&gt;. יש ל-&lt;span&gt;$latex \log_{2}$&lt;/span&gt; הזה אפילו סימון מיוחד: &lt;span&gt;$latex \lg$&lt;/span&gt;. ואפשר לעשות את אות והדבר גם עבור בסיסים אחרים. המגבלה שאנחנו דורשים היא שהבסיס יהיה מספר גדול מ-1, כי עבור 1 העסק כבר מתחיל להיות מעצבן (מכיוון שלכל &lt;span&gt;$latex x$&lt;/span&gt; מתקיים &lt;span&gt;$latex 1^{x}=1$&lt;/span&gt; יוצא ש-&lt;span&gt;$latex \log$&lt;/span&gt; על בסיס 1 לא מוגדר לשום מספר שונה מ-1) וגם עבור מספרים קטנים ממנו העסק בעייתי בצורות דומות. לכן דורשים &lt;span&gt;$latex 1&amp;lt;a$&lt;/span&gt; ואז אפשר לדבר על &lt;span&gt;$latex \log_{a}$&lt;/span&gt;, שמוגדרת כפי שכבר ראינו: אם &lt;span&gt;$latex y=a^{x}$&lt;/span&gt; אז &lt;span&gt;$latex \log_{a}\left(y\right)=x$&lt;/span&gt;. כלומר, יש הרבה סוגים שונים של לוגריתמים, כפי שיש הרבה סוגים שונים של שורשים (ריבועי, שורש שלישי וכן הלאה).&lt;/p&gt;

&lt;p&gt;למעשה, הבסיס &lt;strong&gt;הכי חשוב&lt;/strong&gt; של הלוגריתם הוא בכלל לא מספר טבעי אלא מספר שמסומן ב-&lt;span&gt;$latex e$&lt;/span&gt; ושווה בערך ל-&lt;span&gt;$latex 2.7182\ldots$&lt;/span&gt; (זה לא מספר רציונלי ולכן אין מחזוריות בספרות). מה זה המספר הזה? למה הוא חשוב כל כך? &lt;a href=&quot;https://gadial.net/2010/03/27/exponent/&quot;&gt;יש לי פוסט&lt;/a&gt; שמציג אותו בצורה שנראית לי טבעית יחסית, אבל לא ניכנס לכך בפוסט הנוכחי - ההסבר המדויק מערב, כרגיל, חשבון דיפרנציאלי ואינטגרלי. גם ל-&lt;span&gt;$latex \log_{e}$&lt;/span&gt; יש סימון מיוחד: &lt;span&gt;$latex \ln$&lt;/span&gt; (ולפעמים אפילו כותבים פשוט &lt;span&gt;$latex \log$&lt;/span&gt; למרות שמתכוונים אל &lt;span&gt;$latex \ln$&lt;/span&gt;), אבל לא ארחיב על כך יותר בפוסט הזה.&lt;/p&gt;

&lt;p&gt;עכשיו, אם נסתכל שניה על מחשבון, נראה שאין בו הרבה כפתורים עבור לוגריתמים. אם יש לנו מזל יש אחד עבור &lt;span&gt;$latex \log$&lt;/span&gt; ואחד עבור &lt;span&gt;$latex \ln$&lt;/span&gt; וזהו זה.&lt;/p&gt;

&lt;p&gt;&lt;img src=&quot;/assets/img/2020/06/calc.PNG&quot; alt=&quot;&quot; /&gt;&lt;/p&gt;

&lt;p&gt;איך אפשר לחשוב לוגריתמים עבור בסיסים אחרים? למרבה המזל, יש קשר הדוק בין לוגריתמים בבסיסים שונים שמאפשר לנו לחשב את &lt;span&gt;$latex \log_{a}b$&lt;/span&gt; גם אם כל מה שיש לנו הוא &lt;span&gt;$latex \log$&lt;/span&gt; רגיל על בסיס 10 (או עבור כל בסיס אחר).&lt;/p&gt;

&lt;p&gt;התעלול עובד כך: נניח ש-&lt;span&gt;$latex x=\log_{a}b$&lt;/span&gt;, ונחפש דרך נחמדה לבטא את &lt;span&gt;$latex x$&lt;/span&gt; באמצעות &lt;span&gt;$latex \log$&lt;/span&gt; רגיל, על בסיס 10. מכיוון ש-&lt;span&gt;$latex x=\log_{a}b$&lt;/span&gt; אז &lt;strong&gt;על פי ההגדרה ממש&lt;/strong&gt; אנחנו יודעים ש-&lt;span&gt;$latex a^{x}=b$&lt;/span&gt;.&lt;/p&gt;

&lt;p&gt;עכשיו, לתעלול! כל עוד &lt;span&gt;$latex a&amp;gt;1$&lt;/span&gt;, אפשר להוכיח (שוב, זה דורש חדו”א) ש-&lt;span&gt;$latex t=\log a$&lt;/span&gt; הוא מספר שבאמת קיים. כלומר, שקיים &lt;span&gt;$latex t$&lt;/span&gt; כלשהו כך ש-&lt;span&gt;$latex a=10^{t}$&lt;/span&gt;. כשאנחנו מצויידים בידע הזה בואו נחזור למשוואה &lt;span&gt;$latex a^{x}=b$&lt;/span&gt; ונציב &lt;span&gt;$latex 10^{t}$&lt;/span&gt; במקום &lt;span&gt;$latex a$&lt;/span&gt;. נקבל:&lt;/p&gt;

&lt;p&gt;&lt;span&gt;$latex b=a^{x}=\left(10^{t}\right)^{x}=10^{tx}$&lt;/span&gt;&lt;/p&gt;

&lt;p&gt;כשהמעבר האחרון נובע מחוקי החזקות שהראיתי קודם.&lt;/p&gt;

&lt;p&gt;עכשיו, מה המשמעות של השוויון &lt;span&gt;$latex b=10^{tx}$&lt;/span&gt;? כמקודם, &lt;strong&gt;על פי ההגדרה ממש&lt;/strong&gt; משמעותו היא &lt;span&gt;$latex \log b=tx$&lt;/span&gt;. או במילים אחרות, &lt;span&gt;$latex x=\frac{\log b}{t}$&lt;/span&gt;. אבל מה היה &lt;span&gt;$latex t$&lt;/span&gt;? לכו טיפה אחורה ותראו ש-&lt;span&gt;$latex t=\log a$&lt;/span&gt;. כלומר קיבלנו &lt;span&gt;$latex x=\frac{\log b}{\log a}$&lt;/span&gt;, ובמילים אחרות: &lt;span&gt;$latex \log_{a}b=\frac{\log b}{\log a}$&lt;/span&gt;. כך אפשר לחשב לוגריתם על פי כל בסיס בעזרת מחשבון שיודע רק לחשב את &lt;span&gt;$latex \log$&lt;/span&gt; על בסיס 10.&lt;/p&gt;

&lt;p&gt;למעשה, אנחנו רואים כאן אפילו טיפה יותר מכך: אם נגדיר פונקציה &lt;span&gt;$latex f\left(x\right)=\log_{a}x$&lt;/span&gt;, אנחנו רואים ש-&lt;span&gt;$latex f\left(x\right)=\frac{1}{\log a}\log x$&lt;/span&gt;. במילים אחרות, ההבדל בין פונקציית הלוגריתם “הרגילה”, על בסיס 10, ובין כל פונקציית לוגריתם אחרת הוא רק &lt;strong&gt;כפל בקבוע&lt;/strong&gt;. זו תוצאה מעניינת מאוד כשאנחנו במדעי המחשב, למשל, ואנחנו מתעניינים רק בסדרי גודל של דברים ולא בערך המספרי המדויק שלהן; זה אומר שכל הפונקציות הלוגריתמיות הן &lt;strong&gt;מאותו סדר גודל.&lt;/strong&gt;&lt;/p&gt;

&lt;p&gt;עכשיו, אחרי שהבנו מה זה לוגריתמים, בואו ננסה לראות בשביל מה זה טוב. בשביל זה כדאי לראות עוד תכונות שלוגריתמים מקיימים. נתחיל עם יישום של הנוסחה &lt;span&gt;$latex \log_{a}b=\frac{\log b}{\log a}$&lt;/span&gt; שראינו עבור מקרה פרטי. אם &lt;span&gt;$latex b=a^{x}$&lt;/span&gt;, אז &lt;span&gt;$latex x=\log_{a}b=\frac{\log\left(a^{x}\right)}{\log\left(a\right)}$&lt;/span&gt;. אם נכפול את שני קצוות המשוואה ב-&lt;span&gt;$latex \log\left(a\right)$&lt;/span&gt; נקבל &lt;span&gt;$latex \log\left(a^{x}\right)=x\log\left(a\right)$&lt;/span&gt;. זו תכונה חשובה של לוגריתם - הוא “מוריד את המעריך” מחזקה והופך אותו לכפל; זה בעצם ההופכי של תכונת ה-&lt;span&gt;$latex a^{xy}=\left(a^{x}\right)^{y}$&lt;/span&gt; של הפונקציה המעריכית, שבה כפל הופך לחזקה.&lt;/p&gt;

&lt;p&gt;באופן דומה גם לתכונת ה”חיבור הופך לכפל”, &lt;span&gt;$latex a^{x+y}=a^{x}\cdot a^{y}$&lt;/span&gt;, יש היפוך: &lt;span&gt;$latex \log_{a}x+\log_{a}y=\log_{a}\left(xy\right)$&lt;/span&gt;. כדי לראות את זה אני הולך להיעזר בעוד תכונה פשוטה של לוגריתמים: &lt;span&gt;$latex a^{\log_{a}x}=x$&lt;/span&gt;. כלומר, לוגריתם בתוך מעריך של חזקה מתבטל עם החזקה; זו פחות או יותר ההגדרה. הרי אמרנו ש-&lt;span&gt;$latex \log_{a}x=t$&lt;/span&gt; פירושו ש-&lt;span&gt;$latex a^{t}=x$&lt;/span&gt;, אז אם נכתוב את &lt;span&gt;$latex \log_{a}x$&lt;/span&gt; במקום &lt;span&gt;$latex t$&lt;/span&gt; נקבל בדיוק &lt;span&gt;$latex a^{\log_{a}x}=x$&lt;/span&gt;.&lt;/p&gt;

&lt;p&gt;עכשיו בואו נוכיח את התכונה על סכום הלוגריתמים. לשם כך, בואו נתקע את הסכום בתוך המעריך של חזקה:&lt;/p&gt;

&lt;p&gt;&lt;span&gt;$latex a^{\log_{a}x+\log_{a}y}=a^{\log_{a}x}\cdot a^{\log_{a}y}=x\cdot y$&lt;/span&gt;&lt;/p&gt;

&lt;p&gt;כאשר המעבר הראשון נובע מהתכונה של אקספוננטים להפוך סכום למכפלה, והמעבר השני הוא ה-&lt;span&gt;$latex a^{\log_{a}x}=x$&lt;/span&gt; שהראיתי. עכשיו אפשר לקחת את &lt;span&gt;$latex xy$&lt;/span&gt; ולהשתמש עליו באותה נוסחה: &lt;span&gt;$latex xy=a^{\log_{a}\left(xy\right)}$&lt;/span&gt;. קיבלנו בסך הכל:&lt;/p&gt;

&lt;p&gt;&lt;span&gt;$latex a^{\log_{a}x+\log_{a}y}=a^{\log_{a}\left(xy\right)}$&lt;/span&gt;&lt;/p&gt;

&lt;p&gt;עכשיו נפעיל את &lt;span&gt;$latex \log_{a}$&lt;/span&gt; על שני האגפים ונקבל &lt;span&gt;$latex \log_{a}\left(x\right)+\log_{a}\left(y\right)=\log_{a}\left(xy\right)$&lt;/span&gt;, כפי שרצינו.&lt;/p&gt;

&lt;p&gt;הנוסחה הזו חשובה. &lt;strong&gt;ממש חשובה&lt;/strong&gt;. עד כמה חשובה? חשובה ברמה של להשפיע על כל ההיסטוריה האנושית. אבל למה? כי פעם, חברות וחברים, לא היו מחשבונים. כשאנשים רצו לחשב משהו, הם היו צריכים &lt;strong&gt;לחשב&lt;/strong&gt; אותו. נניח, צריך לכפול שני מספרים גדולים, כי למשל אתם ימאים וצריכים לחשב מסלול וזה מאוד חשוב כדי לא להתרסק עם סלעים? עדיף שתעשו את זה &lt;strong&gt;מדויק&lt;/strong&gt;. הצורך הזה בדיוק אצל ימאים הוביל להמצאת שעונים סופר-מדויקים שעבדו גם בים, וזה סיפור מרתק בפני עצמו; אז גם שיטות חישוב מדויקות זה דבר חשוב.&lt;/p&gt;

&lt;p&gt;עכשיו, להכפיל שני מספרים גדולים זה לא &lt;strong&gt;כזה&lt;/strong&gt; קשה, אבל זה גם לא קל - תנסו לכפול שני מספרים של 10 ספרות כל אחד ומהר מאוד תראו שזו הרבה עבודה, והסכנה לטעות היא גדולה. מה שיפה בלוגריתמים זה שהם יכולים לחסוך חלק נכבד מהעבודה כי הם &lt;strong&gt;ממירים בעיה של כפל בבעיה של חיבור&lt;/strong&gt;.&lt;/p&gt;

&lt;p&gt;הנה שיטת העבודה: נניח שיש לי מספרים &lt;span&gt;$latex x,y$&lt;/span&gt; ואני רוצה לחשב את &lt;span&gt;$latex xy$&lt;/span&gt; בקלות. מה אעשה? ראשית כל, אחשב את &lt;span&gt;$latex \log\left(x\right),\log\left(y\right)$&lt;/span&gt;; עכשיו אבצע פעולת &lt;strong&gt;חיבור&lt;/strong&gt; שתיתן לי את &lt;span&gt;$latex \log\left(x\right)+\log\left(y\right)=\log\left(xy\right)$&lt;/span&gt;. עכשיו רק צריך לשחזר מתוך &lt;span&gt;$latex \log\left(xy\right)$&lt;/span&gt; את &lt;span&gt;$latex xy$&lt;/span&gt; ו… ניצחנו! איזה יופי! רק שאלה קטנה נשארה: איך, בהינתן &lt;span&gt;$latex x,y$&lt;/span&gt;, מחשבים מתוכם את &lt;span&gt;$latex \log\left(x\right)$&lt;/span&gt; ואת &lt;span&gt;$latex \log\left(y\right)$&lt;/span&gt;? ואיך מתוך &lt;span&gt;$latex \log\left(xy\right)$&lt;/span&gt; מקבלים חזרה את &lt;span&gt;$latex xy$&lt;/span&gt;? התשובה היא כמובן… מחשבון! רגע, משהו לא מסתדר פה.&lt;/p&gt;

&lt;p&gt;אפשר לחשב לוגריתמים גם בלי מחשבון, אבל זו יכולה להיות עבודה קשה למדי. הנקודה היא שזו עבודה שמספיק לבצע &lt;strong&gt;פעם אחת&lt;/strong&gt;, ואז לכתוב את כל התוצאות בטבלה יפה, ואז להפיץ את הטבלה הזו באינסוף עותקים ברחבי העולם, וכולם יוכלו להשתמש בה. זה היה הרעיון מאחורי טבלות הלוגריתמים שערכו במאה ה-17 ג’ון נפייר והנרי בריגס.&lt;/p&gt;

&lt;p&gt;&lt;img src=&quot;/assets/img/2020/06/logarithms.jpg&quot; alt=&quot;&quot; /&gt;&lt;/p&gt;

&lt;p&gt;אני מתחמק כאן מכניסה לפרטים הטכניים של איך להשתמש בטבלאות הללו כי הפוסט ממילא ארוך מדי, אבל הרעיון ברור - בעזרת הטבלאות היה אפשר לחשב יחסית בקלות לוגריתמים, מה שאיפשר למי שיש לו טבלה כזו להמיר כפל בחיבור. באופן דומה גם אפשר היה להמיר חילוק בחיסור, כי מתקיים גם הכלל הבא: &lt;span&gt;$latex \log_{a}x-\log_{a}y=\log_{a}\frac{x}{y}$&lt;/span&gt;. כדי לראות את זה אפשר להשתמש בכללים שכבר ראינו: ראינו ש-&lt;span&gt;$latex \log_{a}x^{t}=t\log_{a}x$&lt;/span&gt;, ולכן בפרט עבור &lt;span&gt;$latex t=-1$&lt;/span&gt; נקבל &lt;span&gt;$latex -\log_{a}x=\log_{a}x^{-1}=\log_{a}\frac{1}{x}$&lt;/span&gt;, ומכאן נשתמש בכלל החיבור עבור &lt;span&gt;$latex \log_{a}x-\log_{a}y=\log_{a}x+\left(-\log_{a}y\right)$&lt;/span&gt;.&lt;/p&gt;

&lt;p&gt;כדי לפשט את העניינים אף יותר, הומצא גם מכשיר שנקרא “סרגל חישוב” שדומה לסרגל רגיל פרט לכך שהסקלות שעליו הן לוגריתמיות. גם לו מגיע פוסט משל עצמו (שאני תמיד מתכנן ואף פעם לא כותב) ולא אתעכב עליו הפעם.&lt;/p&gt;

&lt;p&gt;&lt;img src=&quot;/assets/img/2020/06/Pocket_slide_rule.jpg&quot; alt=&quot;&quot; /&gt;&lt;/p&gt;

&lt;p&gt;אם כן, ראינו את השימוש ה”היסטורי” החשוב של לוגריתמים. אבל בימינו יש מחשבונים וכבר לא צריך את הלוגריתמים לשם כך. האם אפשר לשכוח מהם לחלוטין?&lt;/p&gt;

&lt;p&gt;ובכן, במתמטיקה בוודאי שאין סיבה לשכוח מהם. הם היו ונותרו כלי עזר מאוד מועילים בהתמודדות עם בעיות מסויימות, בזכות התכונות הנחמדות של המרת-כפל-לחיבור והורדת-חזקה-למטה. לוגריתם הוא כלי בסיסי בארגז הכלים של מתמטיקאי שעוסק באנליזה של ביטוי מסובך כלשהו, אבל אני לא אדבר על זה יותר מדי כאן. שאלה קצת יותר מעניינת היא האם לוגריתמים רלוונטיים איכשהו בחיי היום יום שלנו. והתשובה היא - במיוחד כיום, לצערי כן.&lt;/p&gt;

&lt;p&gt;למה “לצערי”? כי הדוגמא הראשונה שקופצת לי לראש היא זו של מגיפת הקורונה של 2020.&lt;/p&gt;

&lt;p&gt;הבה ונסתכל בגרף של מספר מקרי הקורונה בעולם בין ינואר ליוני 2020:&lt;/p&gt;

&lt;p&gt;&lt;img src=&quot;/assets/img/2020/06/corona-linear.PNG&quot; alt=&quot;&quot; /&gt;&lt;/p&gt;

&lt;p&gt;מה זה גרף, בעצם? לכל תאריך בטווח התאריכים המדובר, נצבעה נקודה כחולה שקואורדינטת ה-&lt;span&gt;$latex x$&lt;/span&gt; שלה (המיקום שלה מבחינת ימין/שמאל) היא התאריך הזה, וקואורדינטת ה-&lt;span&gt;$latex y$&lt;/span&gt; שלה (הגובה שלה) מתאימה למספר החולים באותו תאריך. אחר כך כל הנקודות חוברו זו לזו בצורה שמאפשרת לראות בקלות את קו המגמה. זה גרף מעניין כי הוא מתחיל אקספוננציאלי - יש קפיצה אדירה באיזור חודש מרץ - ואז משנה מגמה והופך ללינארי (כלומר, נראה כמו קו ישר).&lt;/p&gt;

&lt;p&gt;המשמעות של גידול אקספוננציאלי היא זו: שאם מחלקים את הגידול לפרקי זמן קצרים, אז בכל פרק זמן הגידול &lt;strong&gt;כפול&lt;/strong&gt; ממה שהיה קודם (כפול בקבוע כלשהו,לאו דווקא ב-2). זה מאופיין על ידי פונקציה כמו &lt;span&gt;$latex f\left(t\right)=a^{t}$&lt;/span&gt; (כאן &lt;span&gt;$latex t$&lt;/span&gt; הוא הזמן). המשמעות של גידול לינארי היא שאם מחלקים את הגידול לפרקי זמן קצרים, אז בכל פרק זמן הגידול זהה למה שהיה קודם - למשל &lt;span&gt;$latex f\left(t\right)=at$&lt;/span&gt;. את החלק הלינארי אפשר לראות די בבירור, אבל הקפיצה האקספוננציאלית היא פשוט קפיצה: נראה שהגרף “שטוח” ברגע אחד, ופתאום הוא מתחיל לעלות - שינוי שמעביר אותו מאפס למיליון כמעט בבת אחת.&lt;/p&gt;

&lt;p&gt;אבל יש דרך אחרת להציג את הנתונים, שעוזרת להבין אותם יותר טוב - סקלה &lt;strong&gt;לוגריתמית&lt;/strong&gt;. מה זה אומר? ובכן, בסקלה רגילה, לינארית, הגובה של ערך בציר &lt;span&gt;$latex y$&lt;/span&gt; הוא פונקציה לינארית של הערך שלו. אם נסתכל על הגרף שלמעלה, נראה שערכים של 2 מיליון מפוזרים במרווחים שווים. אם &lt;span&gt;$latex f$&lt;/span&gt; היא הפונקציה שמתאימה לערך את הגובה שלו אז &lt;span&gt;$latex f\left(2\cdot10^{6}\right)=a$&lt;/span&gt; כאשר &lt;span&gt;$latex a$&lt;/span&gt; הוא הגובה של הקו הראשון, זה שכתוב לידו &lt;span&gt;$latex \text{2M}$&lt;/span&gt;; ואז &lt;span&gt;$latex f\left(4\cdot10^{6}\right)=2a$&lt;/span&gt; ו-&lt;span&gt;$latex f\left(6\cdot10^{6}\right)=3a$&lt;/span&gt; וכן הלאה: הפונקציה באופן כללי היא &lt;span&gt;$latex f\left(x\right)=\frac{a}{2\cdot10^{6}}x$&lt;/span&gt;. זו דוגמא לפונקציה לינארית - היא לוקחת את &lt;span&gt;$latex x$&lt;/span&gt; וכופלת אותו בקבוע.&lt;/p&gt;

&lt;p&gt;הנה איך אותו גרף נראה בסקלה לוגריתמית:&lt;/p&gt;

&lt;p&gt;&lt;img src=&quot;/assets/img/2020/06/corona-log.PNG&quot; alt=&quot;&quot; /&gt;&lt;/p&gt;

&lt;p&gt;מה השתנה? ציר &lt;span&gt;$latex y$&lt;/span&gt;. אם נסתכל על הערכים שם, נראה שעכשיו מה שקורה במרווחים שווים הוא שהערך שמיוצג &lt;strong&gt;מוכפל ב-&lt;/strong&gt;&lt;strong&gt;10&lt;/strong&gt;. הערך הנמוך ביותר הוא 100; אחר כך, במרווח שווה ממנו, יש את &lt;span&gt;$latex 1,000$&lt;/span&gt;; אחר כך במרווח שווה ממנו יש את &lt;span&gt;$latex 10,000$&lt;/span&gt; וכן הלאה. אם נסמן את הגובה של הקו של ה-1,000 ב-&lt;span&gt;$latex a$&lt;/span&gt; אז נקבל את הפונקציה &lt;span&gt;$latex f\left(x\right)=\log\left(x\right)a-2a$&lt;/span&gt; (ה-&lt;span&gt;$latex -2a$&lt;/span&gt; מגיע מכך שהקו התחתון בגרף, זה שבגובה 0, הוא 100).&lt;/p&gt;

&lt;p&gt;דרך ההתבוננות הזו על הנתונים מאפשרת לנו לראות בצורה יותר טובה מה קרה באיזור של מרץ, שבגרף הלינארי פשוט נראה כמו קפיצה אדירה: אנחנו רואים שהעלייה כמעט נפסקה לתקופה כלשהי ואז התחדשה במלוא המרץ (זה קרה כשהוירוס התחיל להתפשט באירופה וארה”ב). זו דוגמא קטנה לשימושיות של סקלות לוגריתמיות.&lt;/p&gt;

&lt;p&gt;יש עוד סקלות לוגריתמיות שמשמשות אותנו בחיי היום יום - מדידה של חומציות עם סקלת pH היא לוגריתמית; מדידה של רעש עם סקלת הדציבלים היא לוגריתמית, ואולי הסקלה הלוגריתמית המוכרת ביותר היא סולם ריכטר למדידת העוצמה של רעידות אדמה. כשמדווחים על רעידות אדמה בדרך כלל אומרים שהן היו בעוצמה של “5.8 בסולם ריכטר” או “6.1 בסולם ריכטר” וכדומה. אל תתנו למספרים הדומים לבלבל אתכם - כל עליה בסולם ריכטר פירושה &lt;strong&gt;הכפלה&lt;/strong&gt; בקבוע כלשהו של עוצמת רעידת האדמה. רעידת אדמה שהיא 3 בסולם ריכטר בקושי תורגש; רעידת האדמה של יפן ב-2011 שהייתה 9 בסולם ריכטר לא הייתה פי 3 יותר מה”בקושי תורגש” הזה אלא הייתה אסון אדיר ממדים וחריג בעוצמתו.&lt;/p&gt;

&lt;p&gt;הייתי רוצה לסיים כאן את הפוסט, אבל הוא לקח כיוון אפל מאוד לקראת סופו - מגיפות, רעידות אדמה… הלוגריתמים האומללים שבסך הכל רצו לעזור לנו לכפול ולחלק מעורבים בזוועות הללו בגלל היכולת שלהם לתאר לנו דברים בקנה מידה &lt;strong&gt;גדול&lt;/strong&gt;, כולל אסונות. אז אני רוצה לסיים דווקא בגישה האופטימית - זמן ריצה של אלגוריתמים.&lt;/p&gt;

&lt;p&gt;בלי להיכנס לעובי הקורה של איך מודדים זמן ריצה של אלגוריתמים, הרעיון הוא שאם יש לנו מספר &lt;span&gt;$latex n$&lt;/span&gt; שמהווה מדד כלשהו לגודל של הקלט, ויש לנו פונקציה &lt;span&gt;$latex f\left(n\right)$&lt;/span&gt; שאומרת לנו מה הולך להיות זמן הריצה על קלט בגודל &lt;span&gt;$latex n$&lt;/span&gt; במקרה הגרוע ביותר, אז אנחנו מתעניינים במה סדר הגודל &lt;strong&gt;בערך&lt;/strong&gt; של &lt;span&gt;$latex f$&lt;/span&gt; הזו. &lt;a href=&quot;https://gadial.net/2012/07/06/asymptotic_notation/&quot;&gt;יש לי פוסט&lt;/a&gt; שמסביר את הסימון שבו משתמשים למטרה הזו אבל אין צורך לקרוא אותו כרגע: הרעיון הוא שאם אני כותב &lt;span&gt;$latex f\left(n\right)=O\left(n^{2}\right)$&lt;/span&gt;, למשל, זה אומר שאני יכול להבטיח ש-&lt;span&gt;$latex f$&lt;/span&gt; היא לא יותר מאשר בערך הפונקציה &lt;span&gt;$latex n^{2}$&lt;/span&gt;.&lt;/p&gt;

&lt;p&gt;בעיה בסיסית במדעי המחשב היא בעיה של &lt;strong&gt;מיון&lt;/strong&gt;. נניח שיש לנו קבוצה של &lt;span&gt;$latex n$&lt;/span&gt; מספרים ואני רוצה לסדר אותם בסדר עולה. כמה זמן יידרש לי לשם כך? שיטות נאיביות כמו לקחת איבר ולהשוות אותו לכל האיברים שסידרנו עד כה כדי לדעת איפה לדחוף אותו (שיטה שנקראת &lt;strong&gt;מיון הכנסה&lt;/strong&gt; ודומה לאופן שבו מסדרים קלפים ביד במשחק קלפים) לוקחות לי בערך &lt;span&gt;$latex O\left(n^{2}\right)$&lt;/span&gt; זמן. זה לא טוב. תחשבו על סיטואציה עם 1000 קלטים - זמן הריצה יהיה בערך 1,000,000 (מיליון מה? כאמור, אני מטאטא את הפרטים מתחת לשטיח). ואם אני מכפיל את מספר הקלטים ב-10, אז זמן הריצה גדל פי 100. זה בהחלט לא משהו.&lt;/p&gt;

&lt;p&gt;אבל יש מיונים יותר מתוחכמים ויותר מהירים, למשל &lt;a href=&quot;https://gadial.net/2012/07/10/all_sorts_of_slow_sorts/&quot;&gt;מיון מיזוג&lt;/a&gt;. מבלי להיכנס לפרטים, הרעיון במיון הזה הוא לחלק את הקבוצה שצריך למיין לשני חלקים. ואז כל חלק למיין לשני חלקים. ושוב, ושוב, עד שמגיעים לקבוצות קטנות מספיק כדי שאפשר יהיה למיין אותן “מייד” ואז מתחילים למזג בצורה חכמה את הקבוצות הממויינות. והרי לכם שאלה: נניח שיש לי &lt;span&gt;$latex n$&lt;/span&gt; איברים ובכל סיבוב אני מחלק את קבוצות האיברים שלי ל-2; כמה סיבובים יידרשו עד שקבוצות האיברים שלי יהיו מגודל אפסי?&lt;/p&gt;

&lt;p&gt;נניח שהקבוצה שלי היא בת 16 איברים. אחרי סיבוב אחד אקבל שתי קבוצות של 8 איברים; אחרי 2 סיבובים הקבוצות יהיו בנות 4 איברים ואחרי 3 סיבובים הן יהיו בנות 2 איברים. אחרי 4 סיבובים הן יהיו בנות 4 איברים ואפשר יהיה לסיים כאן. כל סיבוב הקטין את גודל הקבוצה פי 2, כלומר כפל אותה בחצי: אם &lt;span&gt;$latex n$&lt;/span&gt; הוא הגודל המקורי של הקבוצה אז אחרי &lt;span&gt;$latex k$&lt;/span&gt; סיבובים נקבל קבוצות בנות &lt;span&gt;$latex \frac{n}{2^{k}}$&lt;/span&gt; איברים. אם &lt;span&gt;$latex \frac{n}{2^{k}}=1$&lt;/span&gt; אז &lt;span&gt;$latex n=2^{k}$&lt;/span&gt;, כלומר &lt;span&gt;$latex k=\lg n$&lt;/span&gt; (כזכור, &lt;span&gt;$latex \lg$&lt;/span&gt; הוא לוגריתם על בסיס 2). אם כן, מספר הצעדים עד שמגיעים לקבוצות קטנות הוא &lt;strong&gt;לוגריתמי&lt;/strong&gt; ב-&lt;span&gt;$latex n$&lt;/span&gt;. זה אומר שגם כאשר &lt;span&gt;$latex n$&lt;/span&gt; הוא &lt;strong&gt;ממש גדול&lt;/strong&gt;, מספר הצעדים עד לפיצול יהיה ממש קטן. המשך הניתוח של האלגוריתם יראה שבהתחשב בזמן שלוקח לבצע את המיזוג, זמן הריצה הכולל של האלגוריתם יהיה &lt;span&gt;$latex O\left(n\log n\right)$&lt;/span&gt;, וזאת להבדיל מהאלגוריתמים של &lt;span&gt;$latex O\left(n^{2}\right)$&lt;/span&gt;. הדבר הזה הוא &lt;strong&gt;שיפור גדול&lt;/strong&gt;, כי &lt;span&gt;$latex \log n$&lt;/span&gt; הרבה יותר קטן מ-&lt;span&gt;$latex n$&lt;/span&gt; ולכן &lt;span&gt;$latex n\log n$&lt;/span&gt; הרבה יותר קטן מ-&lt;span&gt;$latex n^{2}$&lt;/span&gt;. למשל, עבור &lt;span&gt;$latex n=1000$&lt;/span&gt;, ראינו ש-&lt;span&gt;$latex n^{2}=1,000,000$&lt;/span&gt; בעוד ש-&lt;span&gt;$latex n\log n=3000$&lt;/span&gt;.&lt;/p&gt;

&lt;p&gt;והנה עוד דוגמא אחרונה לסיום - מספרים גדולים. אנחנו מתעסקים עם מספרים גדולים כל הזמן - דוגמא פופולרית במיוחד היא שיטת ההצפנה &lt;span&gt;$latex \text{RSA}$&lt;/span&gt; שמתבססת על עבודה עם מספרים בני מאות ספרות. אנחנו צריכים לבצע איתם פעולות כמו חיבור, כפל, העלאה בחזקה וכדומה; כמה זמן זה לוקח?&lt;/p&gt;

&lt;p&gt;ובכן, התשובה טמונה במה שאמרתי במשפט הקודם: כשאני מדבר על “מספר בן מאות ספרות” המשמעות היא “מספר שהלוגריתם שלו הוא בסדר גודל של כמה מאות”. הלוגריתם בבסיס 10 של מספר כלשהו הוא פשוט מספר הספרות שלו פחות 1 ועוד תיקון כלשהו. למשל, עבור &lt;span&gt;$latex 100$&lt;/span&gt; הלוגריתם הוא בדיוק 2, ואילו עבור 121 ראינו שהלוגריתם הוא “2 ועוד קצת משהו” שהוא פחות ממספר שלם.&lt;/p&gt;

&lt;p&gt;עכשיו, אלגוריתמים עבור חיבור וכפל, גם מאלו שלומדים בבית הספר היסודי, הם משהו שעובד &lt;strong&gt;על הספרות&lt;/strong&gt; של המספר. למשל, אלגוריתם לחיבור מחבר ספרה-ספרה, החל מספרת האחדות. אז הזמן שאלגוריתמים כאלו לוקחים הוא מסדר גודל של לוגריתם של המספר, או ריבוע של לוגריתם כזה, וכו; כלומר משהו כמו &lt;span&gt;$latex O\left(\log^{2}n\right)$&lt;/span&gt; כדי לבצע כפל. כשמתעסקים במספרים, אלו זמני הריצה שנחשבים יעילים; זמן ריצה של &lt;span&gt;$latex O\left(n\right)$&lt;/span&gt; הוא אסון, כי אם &lt;span&gt;$latex n=10^{100}$&lt;/span&gt; למשל (וזה מספר קטן יחסית למספרים שאנחנו עשויים להתעסק איתם) אז פרק זמן ששווה בערך ל-&lt;span&gt;$latex 10^{100}$&lt;/span&gt; הוא גדול בהרבה מהשניות שחלפו מאז תחילת היקום.&lt;/p&gt;

&lt;p&gt;לסיכום, ראינו לוגריתמים וראינו קצת איך הם רלוונטיים לדברים במתמטיקה; אני מקווה שעכשיו הם מפחידים או מסתוריים קצת פחות, כי בסך הכל הם חברים די טובים שלנו.&lt;/p&gt;</content><author><name></name></author><category term="לוגריתמים" /><summary type="html">מבין כל המושגים במתמטיקה שנלמדים בבית הספר, לוגריתמים הם כנראה המושג שנשכח הכי בקלות והכי פחות ברור בשביל מה הוא טוב, בעצם. זה כמובן חבל מאוד כי זה מושג מגניב מאוד (וגם שימושי, אבל לא בחיי היום יום שלנו ואני לא אנסה לטעון אחרת) והוא גם לא קשה כל כך להבנה. אני אתחיל מלהסביר מה זה בעצם, ואז נדבר על הבשביל-מה-זה-טוב.</summary><media:thumbnail xmlns:media="http://search.yahoo.com/mrss/" url="http://gadial.net/assets/img/main/default-card.png" /></entry><entry><title type="html">אז איך פותרים משוואות (ממעלה ראשונה בנעלם יחיד)?</title><link href="http://gadial.net/2020/06/06/solving_equations_first_degree/" rel="alternate" type="text/html" title="אז איך פותרים משוואות (ממעלה ראשונה בנעלם יחיד)?" /><published>2020-06-06T00:00:00+00:00</published><updated>2020-06-06T00:00:00+00:00</updated><id>http://gadial.net/2020/06/06/solving_equations_first_degree</id><content type="html" xml:base="http://gadial.net/2020/06/06/solving_equations_first_degree/">&lt;p&gt;הרי לכם תרחיש בדוי מהראש שאינו מבוסס על חוויה אישית מטופשת שלי בכלל בשום צורה: נניח שנתקלתי בחולצה שנראית לי מגניבה ממש ואני רוצה להזמין אותה מהאתר היחיד באינטרנט שמוכר אותה. החולצה עולה 50 ש”ח. טוב ויפה, אבל האתר דורש קניה של מינימום 200 ש”ח כדי שאוכל לבצע הזמנה. אני מחליט למלא את יתר ההזמנה בחולצות פשוטות יותר, שעולות רק 30 ש”ח כל אחת. כמה חולצות כאלו אני צריך לקנות כדי שאוכל להגיע למחיר המינימום להזמנה?&lt;/p&gt;

&lt;p&gt;התשובה היא “חמש”, והדרך הפשוטה ביותר להגיע לתשובה הזו היא פשוט &lt;strong&gt;לנסות&lt;/strong&gt;. לבחור עוד ועוד חולצות עד שבסוף רואים שהגעתי למינימום ההזמנה. זה גם מה שהייתי עושה, אם לא היה לי איזה אינסטינקט בראש שגורם לי לבצע אוטומטית את החישוב ולהגיע “חמש” עוד לפני הניסוי וטעיה. האינסטינקט הזה שם כי בבית הספר התעקשו שאלמד &lt;strong&gt;לפתור משוואות&lt;/strong&gt;, וזו דוגמא למשוואה מהסוג הנדיר שאפשר לפתור כמעט ללא מחשבה.&lt;/p&gt;

&lt;p&gt;בפוסט הזה אני רוצה לדבר על פתרון של משוואות. כפי שדי ברור מהדוגמא המונפצת שלי, שאלת ה”בשביל מה צריך את זה” היא סיפור נפרד ואני לא הולך לנסות לענות עליה ברצינות כאן. לפעמים זה מועיל; לפעמים זה מגניב; לפעמים זה חשוב; ייתכן שעבורכם זה יהיה נטול חשיבות לחלוטין ואתם לומדים את זה רק כי בבית הספר מכריחים אתכם. אני אישית אוהב מתמטיקה כי זה כיפי ומעניין - אני מקווה שאפילו משהו כמו פתרון משוואות יכול להיות כיפי ומעניין (מה שבטוח הוא שזה אכן צעד ראשון בדרך להיכרות עם דברים כיפיים ומעניינים אחרים במתמטיקה).&lt;/p&gt;

&lt;p&gt;אז מה זו משוואה? הכי פשוט להראות דוגמא, והסיפור עם החולצות אכן נותן דוגמא כזו - את המשוואה &lt;span&gt;$latex 30x+50=200$&lt;/span&gt;. כאן אנחנו רואים מה משוואה כוללת. ראשית כל, היא כוללת את סימן השוויון, “=”. מה שנמצא מימין לסימן הזה נקרא &lt;strong&gt;אגף ימין של המשוואה&lt;/strong&gt; ומה שנמצא משמאל לסימן הזה נקרא &lt;strong&gt;אגף שמאל של המשוואה&lt;/strong&gt;. המשוואה עצמה היא הטענה “מה שבאגף ימין שווה למה שבאגף שמאל”. לכתוב &lt;span&gt;$latex 3+5=8$&lt;/span&gt; זה לכתוב משוואה; גם לכתוב &lt;span&gt;$latex 3\times5=7+8$&lt;/span&gt; זה לכתוב משוואה. גם לכתוב &lt;span&gt;$latex 4=4$&lt;/span&gt; זה לכתוב משוואה. אפילו לכתוב &lt;span&gt;$latex 3=4$&lt;/span&gt; זה לכתוב משוואה, רק שבמקרה של &lt;span&gt;$latex 3=4$&lt;/span&gt; המשוואה &lt;strong&gt;לא נכונה&lt;/strong&gt; (לפחות לא במערכת המספרים הרגילה שלנו) ומה שנכון לכתוב במקרה הזה הוא &lt;span&gt;$latex 3\ne4$&lt;/span&gt;.&lt;/p&gt;

&lt;p&gt;בדרך כלל מה שאנחנו עושים עם משוואות הוא &lt;strong&gt;לפתור&lt;/strong&gt; אותן. במשוואה כמו &lt;span&gt;$latex 3\times5=7+8$&lt;/span&gt; אין ממש מה לפתור; אולי רק אם אנחנו רוצים לוודא שאגף ימין ושמאל באמת שווים. לרוב הסיטואציה היא כמו ב-&lt;span&gt;$latex 30x+50=200$&lt;/span&gt;: פרט למספרים, המשוואה כוללת גם &lt;strong&gt;נעלמים&lt;/strong&gt;, כלומר סימונים שמייצגים מספרים אבל אנחנו לא לגמרי החלטנו אילו מספרים הם אמורים לייצג. במשוואה &lt;span&gt;$latex 30x+50=200$&lt;/span&gt; יש נעלם יחיד: &lt;span&gt;$latex x$&lt;/span&gt;. “לפתור את המשוואה” פירושו לענות על השאלה - אילו מספרים אפשר להציב במקום &lt;span&gt;$latex x$&lt;/span&gt; כך שהמשוואה תהיה נכונה? כלומר, ש-30 כפול המספר שהצבנו באיקס, כל זה ועוד 50, יהיה שווה 200.&lt;/p&gt;

&lt;p&gt;למשוואות לא חייב להיות פתרון; למשל, למשוואה &lt;span&gt;$latex 0\cdot x=1$&lt;/span&gt; אין פתרון (אין מספר שכאשר מכפילים אותו באפס נותן 1 כי כל מספר כפול אפס שווה אפס) ולפעמים יכולים להיות למשוואה כמה פתרונות שונים. זו שאלה כללית ומרתקת במתמטיקה: מהי קבוצת הפתרונות של משוואה? איך היא מתנהגת? איך בודקים שייכות של איבר אליה? וכבר עבור משוואות פשוטות “יחסית” התשובות יכולות להיות מורכבות מאוד (למשל, המשוואה &lt;span&gt;$latex y^{2}=x^{3}+ax+b$&lt;/span&gt; שמכונה “עקום אליפטי” היא בעלת מרחב פתרונות מורכב מאוד שהבנה שלו דורשת מתמטיקה עמוקה מאוד). לכן אנחנו מתחילים מלדעת איך פותרים משוואות פשוטות &lt;strong&gt;מאוד&lt;/strong&gt;, מתקדמים אל לדעת לפתור משוואות &lt;strong&gt;טיפה&lt;/strong&gt; פחות פשוטות, ועוצרים שם; ההמשך הוא במתמטיקה מתקדמת יותר.&lt;/p&gt;

&lt;p&gt;אני אדבר פה רק על משוואות פשוטות, למרות שהטכניקות שאני אראה רלוונטיות גם למשוואות מסובכות יותר.&lt;/p&gt;

&lt;p&gt;אז איך פותרים את המשוואה &lt;span&gt;$latex 30x+50=200$&lt;/span&gt;? קודם נראה את הצעדים ואז ננסה להבין מה בעצם עשיתי בהם.&lt;/p&gt;

&lt;p&gt;ראשית, אני “מעביר את 50 אגף”. זה אומר שאני עובר מהמשוואה &lt;span&gt;$latex 30x+50=200$&lt;/span&gt; אל המשוואה &lt;span&gt;$latex 30x=200-50$&lt;/span&gt;. ה-&lt;span&gt;$latex 50$&lt;/span&gt; שהיה באגף שמאל עבר אל אגף ימין, וה”מחיר” של המעבר הזה הוא שהסימן שלו השתנה מפלוס אל מינוס. עכשיו אני מבצע את פעולת החיסור ומקבל את המשוואה הבאה:&lt;/p&gt;

&lt;p&gt;&lt;span&gt;$latex 30x=150$&lt;/span&gt;&lt;/p&gt;

&lt;p&gt;עכשיו אני &lt;strong&gt;מחלק את שני האגפים&lt;/strong&gt; במספר 30 ומקבל &lt;span&gt;$latex x=\frac{150}{30}$&lt;/span&gt;. אחרי ביצוע החלוקה באגף ימין אני מקבל &lt;span&gt;$latex x=5$&lt;/span&gt; וזה הפתרון של המשוואה. פשוט? כן! וזו &lt;strong&gt;רוב&lt;/strong&gt; הטכניקה שנדרשת כדי לפתור משוואות.&lt;/p&gt;

&lt;p&gt;בואו ננסה להבין מה בעצם עשיתי כאן. התחלתי עם משוואה אחת, ואז יצרתי מין “שרשרת” של משוואות שהאחרונה בהן היא פתרון של המשוואה. בואו נכתוב במפורש את כל השרשרת:&lt;/p&gt;

&lt;ul&gt; &lt;li&gt;&lt;span&gt;$latex 30x+50=200$&lt;/span&gt;&lt;/li&gt;


&lt;li&gt;&lt;span&gt;$latex 30x=200-50$&lt;/span&gt;&lt;/li&gt;


&lt;li&gt;&lt;span&gt;$latex 30x=150$&lt;/span&gt;&lt;/li&gt;


&lt;li&gt;&lt;span&gt;$latex x=\frac{150}{30}$&lt;/span&gt;&lt;/li&gt;


&lt;li&gt;&lt;span&gt;$latex x=5$&lt;/span&gt;&lt;/li&gt;

&lt;/ul&gt;

&lt;p&gt;הרעיון המרכזי מאחורי השרשרת הזו, ומאחורי פתרון משוואות בכלל, הוא שכל המשוואות פה הן &lt;strong&gt;שקולות&lt;/strong&gt; אחת לשניה. מה זה אומר? שתי משוואות הן שקולות אם בכל פעם שבו אחת מהן היא נכונה, גם השניה היא נכונה. כלומר: אם אני מציב ערך כלשהו ב-&lt;span&gt;$latex x$&lt;/span&gt; ויוצא שאחת מהמשוואות היא נכונה, אז מובטח לי שגם השניה תהיה נכונה עם אותו ערך של &lt;span&gt;$latex x$&lt;/span&gt;; ואם עבור הצבה כלשהי ב-&lt;span&gt;$latex x$&lt;/span&gt; המשוואה הייתה לא נכונה, גם השניה תהיה לא נכונה.&lt;/p&gt;

&lt;p&gt;בואו נראה דוגמא פשוטה לסיטואציה שבה זה &lt;strong&gt;לא&lt;/strong&gt; המצב; שבה יש לנו שתי משוואות שאינן שקולות. הנה הן:&lt;/p&gt;

&lt;ul&gt; &lt;li&gt;&lt;span&gt;$latex 5x=4x$&lt;/span&gt;&lt;/li&gt;


&lt;li&gt;&lt;span&gt;$latex 5=4$&lt;/span&gt;&lt;/li&gt;

&lt;/ul&gt;

&lt;p&gt;המשוואה השניה בבירור היא תמיד לא נכונה; המשוואה הראשונה היא לא נכונה אם מציבים באיקס את 1, למשל, אבל אם מציבים באיקס את 0 אז המשוואה דווקא נכונה. כלומר, קיימת סיטואציה שבה המשוואה נכונה, ולעומת זאת במשוואה השניה גם אם “נציב באיקס אפס” המשוואה תהיה לא נכונה - איקס בכלל לא מופיע בה, מה זה חשוב מה אנחנו “מציבים” בו?&lt;/p&gt;

&lt;p&gt;זוג המשוואות הזה חשוב כי האופן שבו עברתי מהראשונה אל השניה היה על ידי ביצוע חלוקה - חילקתי באיקס. הלקח הוא שצריך להיזהר - לא כל פעולה שאני מבצע על המשוואה מייצרת משוואה ששקולה לה. אבל לא צריך להיזהר &lt;strong&gt;יותר מדי&lt;/strong&gt; - רוב הפעולות שבהן נרצה להשתמש מייצרות משוואות שקולות וקל לזהות את המקרים שבהם זה לא קורה.&lt;/p&gt;

&lt;p&gt;בואו נסתכל על המעבר הראשון שביצעתי במשוואות למעלה - למה הוא תקין?&lt;/p&gt;

&lt;ul&gt; &lt;li&gt;&lt;span&gt;$latex 30x+50=200$&lt;/span&gt;&lt;/li&gt;


&lt;li&gt;&lt;span&gt;$latex 30x=200-50$&lt;/span&gt;&lt;/li&gt;

&lt;/ul&gt;

&lt;p&gt;כיניתי את המעבר הזה “העברת אגף” אבל אני בעצם עושה בו משהו קצת יותר פשוט: אני &lt;strong&gt;מחבר לשני האגפים את אותו מספר&lt;/strong&gt;. במקרה הנוכחי, אני מחבר לשניהם &lt;span&gt;$latex -50$&lt;/span&gt;. הייתי יכול להוסיף פה “שלב ביניים”:&lt;/p&gt;

&lt;ul&gt; &lt;li&gt;&lt;span&gt;$latex 30x+50-50=200-50$&lt;/span&gt;&lt;/li&gt;

&lt;/ul&gt;

&lt;p&gt;אחרי שלב הביניים הזה ה-&lt;span&gt;$latex +50-50$&lt;/span&gt; נעלם כי הסכום של שניהם שווה לאפס. גם זה סוג של צעד, שאני גם עושה בהמשך - להחליף את אחד מאגפי המשוואה במשהו ששווה לו נותן לנו משהו שקול למשוואה המקורית. זה גם מה שאני עושה במעבר הבא:&lt;/p&gt;

&lt;ul&gt; &lt;li&gt;&lt;span&gt;$latex 30x=200-50$&lt;/span&gt;&lt;/li&gt;


&lt;li&gt;&lt;span&gt;$latex 30x=150$&lt;/span&gt;&lt;/li&gt;

&lt;/ul&gt;

&lt;p&gt;כאן החלפתי את &lt;span&gt;$latex 200-150$&lt;/span&gt; ב-&lt;span&gt;$latex 50$&lt;/span&gt; ששווה לו וקיבלתי משוואה שקולה.&lt;/p&gt;

&lt;p&gt;הסוג הנוסף של מעבר שביצעתי היה &lt;strong&gt;כפל של שני האגפים באותו מספר&lt;/strong&gt;:&lt;/p&gt;

&lt;ul&gt; &lt;li&gt;&lt;span&gt;$latex 30x=150$&lt;/span&gt;&lt;/li&gt;


&lt;li&gt;&lt;span&gt;$latex x=\frac{150}{30}$&lt;/span&gt;&lt;/li&gt;

&lt;/ul&gt;

&lt;p&gt;ושוב, קפצתי על צעד. אני כופל את שני האגפים במספר &lt;span&gt;$latex \frac{1}{30}$&lt;/span&gt; (“מחלק ב-30”) ולכן שלב הביניים היה &lt;span&gt;$latex \frac{1}{30}\cdot30x=\frac{1}{30}\cdot150$&lt;/span&gt;. את הצמצום &lt;span&gt;$latex \frac{30}{30}=1$&lt;/span&gt; ביצעתי בלי לכתוב אותו במפורש.&lt;/p&gt;

&lt;p&gt;אז אילו פעולות היו לנו שמייצרות משוואה שקולה מתוך משוואה קיימת?&lt;/p&gt;

&lt;ul&gt; &lt;li&gt;להחליף אגף אחד של המשוואה באגף אחר ששווה לו.&lt;/li&gt;


&lt;li&gt;לחבר את אותו מספר לשני אגפי המשוואה.&lt;/li&gt;


&lt;li&gt;להכפיל באותו מספר את שני אגפי המשוואה.&lt;/li&gt;

&lt;/ul&gt;

&lt;p&gt;את הפעולה השלישית צריך לסייג. זה &lt;strong&gt;לא עובד&lt;/strong&gt; אם המספר שבו כופלים הוא אפס. אם יש לי את המשוואה &lt;span&gt;$latex x=x+1$&lt;/span&gt;, לא קשה לראות על ידי חיסור &lt;span&gt;$latex x$&lt;/span&gt; משני האגפים שמקבלים &lt;span&gt;$latex 0=1$&lt;/span&gt; וזו משוואה נטולת פתרון. עם זאת, אם נכפול ב-0 את שני אגפי המשוואה נקבל &lt;span&gt;$latex 0=0$&lt;/span&gt; שהיא משוואה נכונה (“כל איקס הוא פתרון”). זה היוצא מן הכלל היחיד - אם לא כופלים באפס (או מנסים לחלק באפס) תמיד מקבלים משוואה שקולה.&lt;/p&gt;

&lt;p&gt;למה בעצם?&lt;/p&gt;

&lt;p&gt;הסוד כאן טמון בשאלה אם הפעולה שאנחנו מבצעים על אגפי המשוואה היא &lt;strong&gt;פעולה הפיכה&lt;/strong&gt; או לא. אני אתנסח פורמלית: נניח שיש לי את המשוואה &lt;span&gt;$latex a=b$&lt;/span&gt; כש-&lt;span&gt;$latex a$&lt;/span&gt; ו-&lt;span&gt;$latex b$&lt;/span&gt; הם מספרים כלשהם. אז אני מבצע &lt;strong&gt;פעולה&lt;/strong&gt; כלשהי על שני האגפים ומקבל משוואה חדשה, &lt;span&gt;$latex f\left(a\right)=f\left(b\right)$&lt;/span&gt; כש-&lt;span&gt;$latex f$&lt;/span&gt; מייצגת את הפעולה שביצעתי. בלשון מתמטית אומרים ש-&lt;span&gt;$latex f$&lt;/span&gt; היא &lt;strong&gt;פונקציה&lt;/strong&gt; שהפעלתי על שני האגפים. הרעיון הוא שאם &lt;span&gt;$latex a$&lt;/span&gt; אכן היה שווה ל-&lt;span&gt;$latex b$&lt;/span&gt; (אותו ערך מספרי בדיוק) אז הפעלת &lt;span&gt;$latex f$&lt;/span&gt; על שני האגפים תחזיר את אותו ערך מספרי. כלומר, אם המשוואה &lt;span&gt;$latex a=b$&lt;/span&gt; מתקיימת &lt;strong&gt;אז&lt;/strong&gt; גם המשוואה &lt;span&gt;$latex f\left(a\right)=f\left(b\right)$&lt;/span&gt; מתקיימת. שימו לב שזה משהו שקורה גם עם פעולה “בעייתית” כמו הכפל ב-&lt;span&gt;$latex 0$&lt;/span&gt;: אם התחלתי מ-&lt;span&gt;$latex 3=1+2$&lt;/span&gt; וכפלתי את שני האגפים ב-0 אקבל את &lt;span&gt;$latex 0=0$&lt;/span&gt; שגם היא מתקיימת, פשוט “משהו הלך לאיבוד” בדרך.&lt;/p&gt;

&lt;p&gt;עכשיו, &lt;span&gt;$latex f$&lt;/span&gt; יכולה להיות בעלת התכונה הבאה: לכל &lt;span&gt;$latex a,b$&lt;/span&gt;, אם &lt;span&gt;$latex a\ne b$&lt;/span&gt; אז &lt;span&gt;$latex f\left(a\right)\ne f\left(b\right)$&lt;/span&gt;. או בניסוח אחר: אם &lt;span&gt;$latex f\left(a\right)=f\left(b\right)$&lt;/span&gt; אז &lt;span&gt;$latex a=b$&lt;/span&gt; (התכונה הזו נקראת “חד-חד-ערכיות”). אם &lt;span&gt;$latex f$&lt;/span&gt; היא בעלת התכונה הזו, אז בהינתן המשוואה &lt;span&gt;$latex f\left(a\right)=f\left(b\right)$&lt;/span&gt; אפשר “לשחזר” מתוכה את המשוואה המקורית &lt;span&gt;$latex a=b$&lt;/span&gt;.&lt;/p&gt;

&lt;p&gt;למשל, אם &lt;span&gt;$latex f\left(a\right)=a+3$&lt;/span&gt;, אז נקבל מ-&lt;span&gt;$latex a=b$&lt;/span&gt; את המשוואה &lt;span&gt;$latex a+3=b+3$&lt;/span&gt;. כדי “לשחזר” את המשוואה המקורית, נפעיל על המשוואה החדשה את הפעולה &lt;span&gt;$latex g\left(a\right)=a-3$&lt;/span&gt; ש”הופכת” את &lt;span&gt;$latex f$&lt;/span&gt;. דבר דומה קורה גם עבור כפל: אם &lt;span&gt;$latex f\left(a\right)=3a$&lt;/span&gt; אז ה”היפוך” של הפונקציה הזו הוא &lt;span&gt;$latex g\left(a\right)=\frac{a}{3}$&lt;/span&gt;. רק עבור כפל באפס אין פעולה הופכית שכזו, כי אי אפשר לחלק באפס, וכפל באפס הוא בבירור לא פעולה חד-חד-ערכית (כי למשל עבור &lt;span&gt;$latex 1\ne2$&lt;/span&gt; אחרי כפל באפס נקבל &lt;span&gt;$latex 0=0$&lt;/span&gt;).&lt;/p&gt;

&lt;p&gt;אז חיבור וכפל במשהו שאינו אפס הן פעולות הפיכות ולכן הן משמרות שקילות של משוואות. מה עם הפעולה השלישית, של “להחליף אגף אחד של המשוואה באגף אחר ששווה לו”? הפעולה הזו לא משנה את &lt;strong&gt;הערך המספרי&lt;/strong&gt; של האגף, רק את איך שהערך המספרי הזה כתוב בו; פורמלית, זה כאילו הפעלנו על האגף את הפונקציה &lt;span&gt;$latex f\left(a\right)=a$&lt;/span&gt; שהיא בבירור חד-חד-ערכית. לכן גם הפעולה הזו משמרת שקילות של משוואות.&lt;/p&gt;

&lt;p&gt;מצוידים בכל הידע הזה, אפשר ללכת ולפתור משוואות “אמיתיות”! כלומר… כאלו שמופיעות בספרי לימוד. למשל, &lt;span&gt;$latex 4x+7=19$&lt;/span&gt;. כדי לפתור את המשוואה הזו, נעביר את 7 אגף ונקבל &lt;span&gt;$latex 4x=12$&lt;/span&gt; ואז נחלק ב-4 ונקבל &lt;span&gt;$latex x=3$&lt;/span&gt;. מה שהלך כאן היה בעצם זהה לגמרי לפתרון המשוואה &lt;span&gt;$latex 30x+50=200$&lt;/span&gt; שממנה התחלתי; רק המספרים היו שונים. שיטת הפתרון הייתה זהה. אז אולי אפשר לנסח את השיטה הזו בצורה כללית?&lt;/p&gt;

&lt;p&gt;נניח שיש לי משוואה מהצורה הבאה: &lt;span&gt;$latex ax+b=c$&lt;/span&gt; כאשר &lt;span&gt;$latex a,b,c$&lt;/span&gt; הם מספרים ואני מניח ש-&lt;span&gt;$latex a\ne0$&lt;/span&gt; (אחרת איקס לא באמת משתתף במשוואה). אז כדי לפתור אותה אני מעביר את &lt;span&gt;$latex b$&lt;/span&gt; אגף ומחלק ב-&lt;span&gt;$latex a$&lt;/span&gt; ומקבל את הפתרון &lt;span&gt;$latex x=\frac{c-b}{a}$&lt;/span&gt;. לרוב מעדיפים לנסח את הסיטואציה בצורה טיפה &lt;strong&gt;פחות&lt;/strong&gt; כללית: אומרים - נניח שיש לנו משוואה מהצורה &lt;span&gt;$latex ax+b=0$&lt;/span&gt;, הבה ונפתור אותה. הפתרון במקרה הזה הוא פשוט &lt;span&gt;$latex x=-\frac{b}{a}$&lt;/span&gt; (תציבו &lt;span&gt;$latex c=0$&lt;/span&gt; בפתרון הקודם ותקבלו את זה). זה מתווה לנו דרך פעולה לפתרון משוואות כאלו באופן כללי: קודם כל לסדר אותן כך שיהיו מהצורה &lt;span&gt;$latex ax+b=0$&lt;/span&gt;, ואז להשתמש בנוסחה הזו, שעכשיו אנחנו מבינים מאיפה הגיעה.&lt;/p&gt;

&lt;p&gt;כמובן, לא צריך ללכת למחוזות אבסורדיים. אם למשל נותנים לנו את המשוואה &lt;span&gt;$latex 2x=10$&lt;/span&gt; אנחנו פשוט נחלק ב-&lt;span&gt;$latex 2$&lt;/span&gt; ונקבל &lt;span&gt;$latex x=5$&lt;/span&gt;; לא קודם כל נעביר את 10 אגף כדי לקבל &lt;span&gt;$latex 2x-10=0$&lt;/span&gt; ונגיד “אה-הא! הנה משוואה עם &lt;span&gt;$latex a=2$&lt;/span&gt; ו-&lt;span&gt;$latex b=-10$&lt;/span&gt; ולכן על פי הנוסחה הפתרון הוא &lt;span&gt;$latex x=-\frac{b}{a}=-\frac{-10}{2}=5$&lt;/span&gt;”. הגיון פשוט הוא תמיד משהו שעדיף להסתמך עליו כשפותרים משוואות; פשוט לא חייבים.&lt;/p&gt;

&lt;p&gt;הנה דוגמא קצת יותר מסובכת: המשוואה &lt;span&gt;$latex \frac{1}{1-x}=2$&lt;/span&gt;. כדי לפשט את המשוואה הזו, צריך לכפול ב-&lt;span&gt;$latex 1-x$&lt;/span&gt; שבמכנה של אגף שמאל. אבל בניגוד למה שעשינו עד כה, לכפול ב-&lt;span&gt;$latex 1-x$&lt;/span&gt; זה לא בדיוק לכפול במספר - זה לכפול &lt;strong&gt;במספר שתלוי&lt;/strong&gt; ב-&lt;span&gt;$latex x$&lt;/span&gt;. אנחנו יודעים שאסור לכפול ב-0, ולכן אסור לכפול ב-&lt;span&gt;$latex 1-x$&lt;/span&gt; במקרה שבו &lt;span&gt;$latex 1-x=0$&lt;/span&gt;, כלומר במקרה שבו &lt;span&gt;$latex x=1$&lt;/span&gt;. אז מה עושים? מטפלים במקרה הזה בנפרד. ראשית כל שמים לב לכך שאם &lt;span&gt;$latex x=1$&lt;/span&gt; אז &lt;span&gt;$latex \frac{1}{1-x}$&lt;/span&gt; הוא ביטוי לא מוגדר כי אסור לחלק באפס, ולכן בוודאי שאינו שווה 2, ולכן &lt;span&gt;$latex x=1$&lt;/span&gt; לא יכול להיות פתרון של המשוואה. כעת אנחנו אומרים במפורש “נניח ש-&lt;span&gt;$latex x\ne1$&lt;/span&gt;” ואז נכפול ב-&lt;span&gt;$latex 1-x$&lt;/span&gt; ונקבל &lt;span&gt;$latex 1=2\left(1-x\right)$&lt;/span&gt;, כלומר &lt;span&gt;$latex 1=2-2x$&lt;/span&gt;. נעביר את &lt;span&gt;$latex 2x$&lt;/span&gt; ואת &lt;span&gt;$latex 1$&lt;/span&gt; אגפים ונקבל &lt;span&gt;$latex 2x=1$&lt;/span&gt;, כלומר &lt;span&gt;$latex x=\frac{1}{2}$&lt;/span&gt;, וזה פתרון המשוואה.&lt;/p&gt;

&lt;p&gt;האם זה סוף הסיפור? לא, זה סוף השלב הראשון בלבד. למשוואה מהצורה &lt;span&gt;$latex ax+b=0$&lt;/span&gt; (ומשוואות דומות ששקולות לה בקלות כמו &lt;span&gt;$latex ax+b=c$&lt;/span&gt;) קוראים &lt;strong&gt;משוואה ממעלה ראשונה&lt;/strong&gt;. למה? כי הנה למשל דוגמא למשוואה ממעלה &lt;strong&gt;שניה&lt;/strong&gt;: &lt;span&gt;$latex x^{2}+2x+1=0$&lt;/span&gt;. כאן &lt;span&gt;$latex x$&lt;/span&gt; מופיע גם בחזקה שניה, ומכאן מגיעה ה”מעלה שניה”. לפתור משוואות כאלו זה כבר יותר מסובך ולכן צריך לדבר על זה בפוסט נפרד. משוואות ממעלה יותר גבוהה כמו &lt;span&gt;$latex x^{3}+3x+3+1=0$&lt;/span&gt; זה כבר סיפור &lt;strong&gt;הרבה&lt;/strong&gt; יותר מסובך ואין פתרון כללי נחמד שאותו אפשר ללמד, אבל יש טריקים שעוזרים מאוד במקרים מסויימים. וחוץ מכל זה, אפשר לדבר גם על משוואות עם &lt;strong&gt;יותר מנעלם אחד&lt;/strong&gt;, למשל &lt;span&gt;$latex x+y=5$&lt;/span&gt;, ואז יכולים להיות למשוואה הרבה פתרונות שונים, ולעתים קרובות מדברים על &lt;strong&gt;מערכת של משוואות&lt;/strong&gt; שבה יש יותר ממשוואה אחת שצריך לפתור בו זמנית.&lt;/p&gt;

&lt;p&gt;במילים אחרות, העולם של פתרון המשוואות הוא גדול ועשינו בו רק את הצעד הראשון, אבל זה צעד חשוב; הטכניקה הזו של “לבצע את אותה פעולה על שני האגפים” ממשיכה לעזור לנו גם בסיטואציות המורכבות יותר.&lt;/p&gt;</content><author><name></name></author><category term="משוואות" /><summary type="html">הרי לכם תרחיש בדוי מהראש שאינו מבוסס על חוויה אישית מטופשת שלי בכלל בשום צורה: נניח שנתקלתי בחולצה שנראית לי מגניבה ממש ואני רוצה להזמין אותה מהאתר היחיד באינטרנט שמוכר אותה. החולצה עולה 50 ש”ח. טוב ויפה, אבל האתר דורש קניה של מינימום 200 ש”ח כדי שאוכל לבצע הזמנה. אני מחליט למלא את יתר ההזמנה בחולצות פשוטות יותר, שעולות רק 30 ש”ח כל אחת. כמה חולצות כאלו אני צריך לקנות כדי שאוכל להגיע למחיר המינימום להזמנה?</summary><media:thumbnail xmlns:media="http://search.yahoo.com/mrss/" url="http://gadial.net/assets/img/main/default-card.png" /></entry><entry><title type="html">תורת הקבוצות - הרכבת פונקציות ויחסים</title><link href="http://gadial.net/2020/05/31/function_and_relation_composition/" rel="alternate" type="text/html" title="תורת הקבוצות - הרכבת פונקציות ויחסים" /><published>2020-05-31T00:00:00+00:00</published><updated>2020-05-31T00:00:00+00:00</updated><id>http://gadial.net/2020/05/31/function_and_relation_composition</id><content type="html" xml:base="http://gadial.net/2020/05/31/function_and_relation_composition/">&lt;p&gt;בסדרת הפוסטים שלי על תורת הקבוצות הכרנו יחסים והכרנו פונקציות. זה נותן לנו אבני לגו, וכידוע מה שעושים עם אבני לגו הוא לחבר אותן אחת לשניה. בהקשר של פונקציות המשמעות של חיבור שכזה היא פשוטה: אנחנו רוצים להפעיל פונקציה אחת על &lt;strong&gt;הפלט&lt;/strong&gt; של הפונקציה השניה. כלומר, אם אני חושב על פונקציה בתור מין קופסה שחורה שכזו שיש לה צינור כניסה של “קלט” וצינור יציאה של “פלט”, אז המשמעות של הרכבה של פונקציות היא לחבר את צינור הקלט של הפונקציה השניה לצינור הפלט של הפונקציה הראשונה, ככה:&lt;/p&gt;

&lt;p&gt;&lt;img src=&quot;/assets/img/2020/05/function_composition.PNG&quot; alt=&quot;&quot; /&gt;&lt;/p&gt;

&lt;p&gt;ברמת הסימון זה פשוט מאוד: אם &lt;span&gt;$latex f,g$&lt;/span&gt; הן פונקציות, אני יכול לכתוב &lt;span&gt;$latex g\left(f\left(x\right)\right)$&lt;/span&gt; במשמעות של “מפעילים את &lt;span&gt;$latex g$&lt;/span&gt; על התוצאה של הפעלת &lt;span&gt;$latex f$&lt;/span&gt; על &lt;span&gt;$latex x$&lt;/span&gt;”. כדי לפשט את הסימון אפשר להשמיט את הסוגריים ופשוט לכתוב &lt;span&gt;$latex gf\left(x\right)$&lt;/span&gt; באותה משמעות בדיוק. לפעמים גם כותבים &lt;span&gt;$latex g\circ f\left(x\right)$&lt;/span&gt; במשמעות הזו, אבל אני לא אוהב את הסימון הזה ועוד נחזור לכך בהמשך. לסיום, אפשר לכתוב פשוט &lt;span&gt;$latex gf$&lt;/span&gt; כדי לתאר את הפונקציה שמתקבלת מההרכבה הזו של &lt;span&gt;$latex g$&lt;/span&gt; על &lt;span&gt;$latex f$&lt;/span&gt;: כלומר הפונקציה שלכל &lt;span&gt;$latex x$&lt;/span&gt; מחזירה את &lt;span&gt;$latex g\left(f\left(x\right)\right)$&lt;/span&gt;.&lt;/p&gt;

&lt;p&gt;עד כאן האינטואיציה, אבל מה עם הפורמליזם? צריך קצת להיזהר. לא כל שתי פונקציות אפשר להרכיב. כדי שתהיה משמעות להרכבה כזו, &lt;strong&gt;הפלט&lt;/strong&gt; של &lt;span&gt;$latex f$&lt;/span&gt; צריך להיות משהו שיהיה &lt;strong&gt;קלט חוקי&lt;/strong&gt; עבור &lt;span&gt;$latex g$&lt;/span&gt;. כזכור, כל פונקציה באה עם שתי קבוצות כחלק מההגדרה שלה: קבוצה &lt;span&gt;$latex A$&lt;/span&gt; שנקראת &lt;strong&gt;התחום&lt;/strong&gt; של הפונקציה (המקום שממנו נלקחים הקלטים) וקבוצה &lt;span&gt;$latex B$&lt;/span&gt; שנקראת &lt;strong&gt;הטווח&lt;/strong&gt; של הפונקציה (זו קבוצה שכל הפלטים נמצאים בתוכה, אבל ייתכן שיש בה עוד איברים שאינם מתקבלים בתור פלט). כדי שתהיה משמעות להרכבת הפונקציה &lt;span&gt;$latex g$&lt;/span&gt; על &lt;span&gt;$latex f$&lt;/span&gt; אנחנו רוצים שהתחום של &lt;span&gt;$latex g$&lt;/span&gt; יהיה שווה לטווח של &lt;span&gt;$latex f$&lt;/span&gt;, כלומר שהפונקציות יהיו &lt;span&gt;$latex f:A\to B$&lt;/span&gt; ו-&lt;span&gt;$latex g:B\to C$&lt;/span&gt;. במקרה הזה, הפונקציה שמתקבלת מההרכבה היא פונקציה &lt;span&gt;$latex gf:A\to C$&lt;/span&gt; - הקבוצה &lt;span&gt;$latex B$&lt;/span&gt; ששימשה בתור מין “מתווך” בין &lt;span&gt;$latex f$&lt;/span&gt; ו-&lt;span&gt;$latex g$&lt;/span&gt; נעלמה לגמרי.&lt;/p&gt;

&lt;p&gt;אפשר להקל קצת על הדרישה הזו שהתחום יהיה שווה לטווח: כל מה שאנחנו צריכים מ-&lt;span&gt;$latex f$&lt;/span&gt; הוא שכל &lt;strong&gt;פלט שהיא מוציאה בפועל&lt;/strong&gt; יהיה שייך לתחום של &lt;span&gt;$latex g$&lt;/span&gt;. הטווח של &lt;span&gt;$latex f$&lt;/span&gt; יכול להיות עצום וגדול וחורג בהרבה מהתחום של &lt;span&gt;$latex g$&lt;/span&gt; ועדיין לא תהיה בעיה להרכיב את שתיהן. התנאי המדויק, אם כן, הוא שאם &lt;span&gt;$latex g:B\to C$&lt;/span&gt; ו-&lt;span&gt;$latex A$&lt;/span&gt; הוא התחום של &lt;span&gt;$latex f$&lt;/span&gt;, אז מתקיים &lt;span&gt;$latex f\left(A\right)\subseteq B$&lt;/span&gt; (“&lt;strong&gt;התמונה&lt;/strong&gt; של &lt;span&gt;$latex f$&lt;/span&gt; מוכלת בתחום של &lt;span&gt;$latex g$&lt;/span&gt;”).&lt;/p&gt;

&lt;p&gt;בואו נראה כמה דוגמאות פשוטות. למשל, &lt;span&gt;$latex f,g:\mathbb{R}\to\mathbb{R}$&lt;/span&gt; שמוגדרות על ידי &lt;span&gt;$latex f\left(x\right)=x^{2}$&lt;/span&gt; ו-&lt;span&gt;$latex g\left(x\right)=x+3$&lt;/span&gt;. קל לראות ש-&lt;span&gt;$latex gf\left(x\right)=x^{2}+3$&lt;/span&gt; ו-&lt;span&gt;$latex fg\left(x\right)=\left(x+3\right)^{2}=x^{2}+6x+9$&lt;/span&gt;, וזה גם מראה לנו שהרכבת פונקציות &lt;strong&gt;היא לא קומוטטיבית&lt;/strong&gt;: כלומר, &lt;span&gt;$latex fg$&lt;/span&gt; ו-&lt;span&gt;$latex gf$&lt;/span&gt; יהיו בדרך כלל פונקציות שונות (ושימו לב שלא בהכרח שתיהן קיימות בכלל - זה תלוי בתחומים והטווחים של הפונקציות).&lt;/p&gt;

&lt;p&gt;הנה דוגמא קצת יותר מטורללת: ניקח בתור &lt;span&gt;$latex f$&lt;/span&gt; את הפונקציה שעושה איחוד של קבוצות - כלומר, הקלט שלה יהיה זוג של קבוצות והפלט שלה יהיה קבוצה בודדת. פורמלית, אם &lt;span&gt;$latex U$&lt;/span&gt; הוא “העולם” שלנו שכל הקבוצות הרלוונטיות הן תת-קבוצות שלו, אז &lt;span&gt;$latex f:2^{U}\times2^{U}\to2^{U}$&lt;/span&gt; זו הדרך שלי לכתוב ש-&lt;span&gt;$latex f$&lt;/span&gt; לוקחת זוג (זה ה-&lt;span&gt;$latex \times$&lt;/span&gt;) של תת-קבוצות של &lt;span&gt;$latex U$&lt;/span&gt; (זה ה-&lt;span&gt;$latex 2^{U}$&lt;/span&gt;) ומחזירה תת-קבוצה של &lt;span&gt;$latex U$&lt;/span&gt;, ו-&lt;span&gt;$latex f$&lt;/span&gt; מוגדרת על ידי &lt;span&gt;$latex f\left(A,B\right)=A\cup B$&lt;/span&gt;. עכשיו, ניקח בתור &lt;span&gt;$latex g$&lt;/span&gt; את הפונקציה שמקבלת קבוצה בודדת (לא זוג!) ומחזירה את קבוצת החזקה שלה, כלומר &lt;span&gt;$latex g\left(A\right)=2^{A}$&lt;/span&gt;. אז &lt;span&gt;$latex gf\left(A,B\right)=2^{A\cup B}$&lt;/span&gt; ואילו &lt;span&gt;$latex fg$&lt;/span&gt; בכלל לא מוגדרת.&lt;/p&gt;

&lt;p&gt;עכשיו בואו נחזור שניה לפוסט הקודם. ראינו שם שאם &lt;span&gt;$latex f:A\to B$&lt;/span&gt; היא פונקציה חד-חד-ערכית ועל, אז קיימת פונקציה &lt;span&gt;$latex f^{-1}:B\to A$&lt;/span&gt; בעלת התכונה הבאה: &lt;span&gt;$latex f\left(x\right)=y$&lt;/span&gt; אם ורק אם &lt;span&gt;$latex f^{-1}\left(y\right)=x$&lt;/span&gt;. קל לראות שההרכבה מקיימת &lt;span&gt;$latex f^{-1}f\left(x\right)=x$&lt;/span&gt;, וזו הזדמנות להציג טרמינולוגיה חדשה.&lt;/p&gt;

&lt;p&gt;אם &lt;span&gt;$latex A$&lt;/span&gt; היא קבוצה כלשהי, אז &lt;strong&gt;פונקציית הזהות&lt;/strong&gt; על &lt;span&gt;$latex A$&lt;/span&gt; היא הפונקציה &lt;span&gt;$latex I_{A}:A\to A$&lt;/span&gt; שמקיימת &lt;span&gt;$latex I_{A}\left(x\right)=x$&lt;/span&gt; לכל &lt;span&gt;$latex x\in A$&lt;/span&gt;. מה שראינו לפני רגע הוא ש-&lt;span&gt;$latex f^{-1}f=I_{A}$&lt;/span&gt;. יש הרבה דמיון בין המשוואה הזו ובין כפל “רגיל”: אם אנחנו חושבים על &lt;span&gt;$latex I_{A}$&lt;/span&gt; בתור המספר 1 (למה 1? כי 1 הוא המספר שכפל בו לא משנה את האיבר שהוכפל, בדומה לאיך שפונקצית הזהות לא משנה את הקלט שלה), על &lt;span&gt;$latex f$&lt;/span&gt; בתור מספר כלשהו &lt;span&gt;$latex a$&lt;/span&gt; ועל &lt;span&gt;$latex f^{-1}$&lt;/span&gt; בתור &lt;span&gt;$latex \frac{1}{a}$&lt;/span&gt; ועל הרכבת פונקציות בתור כפל “רגיל”, אז השוויון &lt;span&gt;$latex f^{-1}f=I_{A}$&lt;/span&gt; מזכיר לנו את השוויון &lt;span&gt;$latex \frac{1}{a}\cdot a=1$&lt;/span&gt;. הדמיון הזה מסביר את שיטת הסימון שבה בחרנו לתאר את &lt;span&gt;$latex f^{-1}$&lt;/span&gt; וגם לתת אינטואיציה למובן שבו היא “הופכית”.&lt;/p&gt;

&lt;p&gt;עכשיו, שימו לב למשהו טריקי קצת. מהי &lt;span&gt;$latex ff^{-1}$&lt;/span&gt;? גם זו פונקצית הזהות, אבל &lt;strong&gt;איזו&lt;/strong&gt; פונקציית זהות? אם תחשבו על זה רגע תראו ש-&lt;span&gt;$latex ff^{-1}=I_{B}$&lt;/span&gt; . זו פונקציית הזהות &lt;strong&gt;על קבוצה אחרת&lt;/strong&gt;, כי הפכנו את הסדר בין הקלטים לפלטים (&lt;span&gt;$latex ff^{-1}$&lt;/span&gt; היא פונקציה שבה &lt;span&gt;$latex f^{-1}$&lt;/span&gt; פועלת ראשונה, ולכן הקלט הוא מתוך &lt;span&gt;$latex B$&lt;/span&gt;).&lt;/p&gt;

&lt;p&gt;בואו נראה דוגמא קונקרטית לזה - כאן תבוא לעזרתנו הפונקציה &lt;span&gt;$latex \text{tan}$&lt;/span&gt;, טנגנס. לא חייבים לדעת בדיוק איך מוגדרת טנגנס; מספיק טוב לדעת שזו פונקציה שהתחום שלה הוא &lt;span&gt;$latex \left(-\frac{\pi}{2},\frac{\pi}{2}\right)$&lt;/span&gt; והטווח שלה הוא &lt;span&gt;$latex \mathbb{R}$&lt;/span&gt; והיא חח”ע ועל, ולכן קיימת לה הופכית &lt;span&gt;$latex \tan^{-1}$&lt;/span&gt; שמכונה גם “ארקטנגנס”, &lt;span&gt;$latex \text{arctan}$&lt;/span&gt;. כעת, &lt;span&gt;$latex \text{arctan}\left(\text{tan}\right)$&lt;/span&gt; היא פונקציה עם תחום וטווח &lt;span&gt;$latex \left(-\frac{\pi}{2},\frac{\pi}{2}\right)$&lt;/span&gt; בזמן ש-&lt;span&gt;$latex \text{tan}\left(\text{arctan}\right)$&lt;/span&gt; היא בעלת תחום וטווח &lt;span&gt;$latex \mathbb{R}$&lt;/span&gt;.&lt;/p&gt;

&lt;p&gt;עכשיו בואו נשכח לרגע מפונקציות ונעבור לדבר על יחסים באופן כללי - אפשר לדבר על “הרכבה” גם בהקשר הזה. נתחיל מהאינטואיציה: הארי פוטר. בספרי הארי פוטר, הארי הוא הבן של לילי פוטר; ולילי פוטר היא אחותה של פטוניה דרסלי. זה אומר שפטוניה היא דודתו של הארי. כל זה איכשהו גם רלוונטי לעלילה אבל בואו נסתכל על זה מנקודת מבט מתמטית. יש לנו שני יחסים שמוגדרים על קבוצת בני האדם: היחס “להיות אחות של” והיחס “להיות הורה של”. בואו נסמן את “להיות אחת של” ב-&lt;span&gt;$latex R$&lt;/span&gt; ואת “להיות הורה של” ב-&lt;span&gt;$latex S$&lt;/span&gt;, ועכשיו נסמן את פטוניה ב-&lt;span&gt;$latex a$&lt;/span&gt;, את לילי ב-&lt;span&gt;$latex b$&lt;/span&gt; ואת הארי ב-&lt;span&gt;$latex c$&lt;/span&gt;, ואנחנו רואים ש”פטוניה היא אחותה של לילי” מתורגם ל-&lt;span&gt;$latex \left(a,b\right)\in R$&lt;/span&gt; ו”לילי היא הורה של הארי” מתורגם ל-&lt;span&gt;$latex \left(b,c\right)\in S$&lt;/span&gt;.&lt;/p&gt;

&lt;p&gt;עכשיו משני אלו אנחנו מסיקים שפטוניה היא הדודה של הארי, מה שאני יכול לסמן ב-&lt;span&gt;$latex \left(a,c\right)\in T$&lt;/span&gt; כאשר &lt;span&gt;$latex T$&lt;/span&gt; הוא היחס “להיות דודה של”. מה הקשר בין היחסים &lt;span&gt;$latex R,S$&lt;/span&gt; ובין היחס &lt;span&gt;$latex T$&lt;/span&gt;? אני רוצה לומר שהוא קשר של &lt;strong&gt;הרכבה&lt;/strong&gt;; הרי ההגדרה של “להיות דודה של” היא בדיוק “להיות אחות של הורה של”. אז בואו ננסה לתת הגדרה להרכבת יחסים שתשמר את האינטואיציה הזו.&lt;/p&gt;

&lt;p&gt;נניח שנתונים לנו שני יחסים, &lt;span&gt;$latex R,S$&lt;/span&gt;, כך ש-&lt;span&gt;$latex R\subseteq A\times B$&lt;/span&gt; ו-&lt;span&gt;$latex S\subseteq B\times C$&lt;/span&gt;. אפשר לתאר אותם גרפית בצורה הזו:&lt;/p&gt;

&lt;p&gt;&lt;img src=&quot;/assets/img/2020/05/relation_composition.PNG&quot; alt=&quot;&quot; /&gt;&lt;/p&gt;

&lt;p&gt;באיור הזה הקבוצות &lt;span&gt;$latex A,B,C$&lt;/span&gt; מיוצגות כולן על ידי אליפסות עם נקודות בתוכן - כל נקודה מייצגת איבר של הקבוצה. את העובדה ש-&lt;span&gt;$latex \left(a,b\right)\in R$&lt;/span&gt; אני מייצג על ידי חץ שיוצא מ-&lt;span&gt;$latex a$&lt;/span&gt; ונכנס אל &lt;span&gt;$latex b$&lt;/span&gt; (ובדומה בתמונה גם עשיתי חץ מ-&lt;span&gt;$latex b\in B$&lt;/span&gt; אל &lt;span&gt;$latex c\in C$&lt;/span&gt; כדי להמחיש ש-&lt;span&gt;$latex \left(b,c\right)\in S$&lt;/span&gt;). חשוב היה לי להדגיש שהיחסים &lt;span&gt;$latex R,S$&lt;/span&gt; הללו הם לא בהכרח פונקציות, אז כללתי באיור נקודות ש”מקלקלות” את התכונות של פונקציות: יש נקודה שממנה יוצאים שני חצים (מקלקל את ה”יחידות”) ונקודה שממנה לא יוצאים חצים בכלל (מקלקל את ה”קיום”).&lt;/p&gt;

&lt;p&gt;עכשיו, סימנתי בכחול את החצים שמחברים את &lt;span&gt;$latex a$&lt;/span&gt; אל &lt;span&gt;$latex b$&lt;/span&gt; ואת &lt;span&gt;$latex b$&lt;/span&gt; אל &lt;span&gt;$latex c$&lt;/span&gt; כי שילוב שני החצים הללו יוצר משהו מעניין - הוא יוצר &lt;strong&gt;מסלול&lt;/strong&gt; שמוביל אותנו מ-&lt;span&gt;$latex a$&lt;/span&gt; אל &lt;span&gt;$latex c$&lt;/span&gt; תוך מעבר ב”איבר הביניים” &lt;span&gt;$latex b$&lt;/span&gt;. זה בדיוק מה שהרכבת יחסים מנסה לתפוס - מצבים כאלו שבהם קיים מסלול מנקודה אחת אל השניה בעזרת נקודת ביניים&lt;strong&gt; כלשהי&lt;/strong&gt;. שימו לב שלא מעניין אותי אם יש יותר מנקודת ביניים אפשרית אחת - אם פטוניה הייתה גם אחותו של ג’יימס פוטר בנוסף לכך שהיא אחותה של לילי פוטר, היא עדיין הייתה דודה של הארי (אבל הספר עצמו היה מקבל טוויסט מוזר למדי). לכן ההגדרה להרכבת פונקציות תתבסס על הכמת הלוגי “קיים” (שאני מסמן ב-&lt;span&gt;$latex \exists$&lt;/span&gt;).&lt;/p&gt;

&lt;p&gt;אחרי כל ההקדמה הזו הנה סוף סוף ההגדרה:&lt;/p&gt;

&lt;p&gt;&lt;span&gt;$latex R\circ S\triangleq\left\{ \left(a,c\right)\ |\ \exists b\in B:\left(a,b\right)\in R\wedge\left(b,c\right)\in S\right\} $&lt;/span&gt;&lt;/p&gt;

&lt;p&gt;ובמילים: היחס המורכב &lt;span&gt;$latex R\circ S$&lt;/span&gt; כולל את כל הזוגות &lt;span&gt;$latex \left(a,c\right)$&lt;/span&gt; כך שקיים איבר ביניים &lt;span&gt;$latex b\in B$&lt;/span&gt; שעבורו &lt;span&gt;$latex \left(a,b\right)\in R$&lt;/span&gt; (“הצעד הראשון”) ו-&lt;span&gt;$latex \left(b,c\right)\in S$&lt;/span&gt; (“הצעד השני”). מצד אחד, זו הגדרה פשוטה, כשמבינים מה היא מנסה להשיג; ומצד שני לטעמי זו אחת ההגדרות הקשות ביותר בשלב הזה של לימודי תורת הקבוצות.&lt;/p&gt;

&lt;p&gt;עכשיו אני צריך בלב כואב לדבר על שיטת הסימון שבחרתי להשתמש בה. אם תסתכלו באיור, אפשר לראות ש-&lt;span&gt;$latex R$&lt;/span&gt; היא בצד שמאל ו-&lt;span&gt;$latex S$&lt;/span&gt; בצד ימין. זה בכוונה; זה תואם את האופן שבו בתוך זוג סדור כמו &lt;span&gt;$latex \left(a,b\right)$&lt;/span&gt; ה”כיוון” הוא מ-&lt;span&gt;$latex a$&lt;/span&gt; אל &lt;span&gt;$latex b$&lt;/span&gt;. זה הוביל אותי לסמן את ההרכבה, &lt;span&gt;$latex R\circ S$&lt;/span&gt;, בצורה כזו שהאיבר שפועל &lt;strong&gt;קודם&lt;/strong&gt; (&lt;span&gt;$latex R$&lt;/span&gt;, שמעביר איבר של &lt;span&gt;$latex A$&lt;/span&gt; לאיבר של &lt;span&gt;$latex B$&lt;/span&gt;) נמצא בצד שמאל. זה &lt;strong&gt;הפוך לגמרי&lt;/strong&gt; לסימון שבו השתמשתי &lt;strong&gt;לפני רגע בפוסט הזה&lt;/strong&gt; כשדיברתי על הרכבת פונקציות. שם, &lt;span&gt;$latex gf$&lt;/span&gt; משמעותו הייתה “קודם להפעיל את &lt;span&gt;$latex f$&lt;/span&gt; ואז את &lt;span&gt;$latex g$&lt;/span&gt;” כי ככה זה עובד עם סימון הפעלת פונקציות: &lt;span&gt;$latex g\left(f\left(x\right)\right)$&lt;/span&gt; אומר בדיוק שקודם מפעילים את &lt;span&gt;$latex f$&lt;/span&gt; ואז את &lt;span&gt;$latex g$&lt;/span&gt;.&lt;/p&gt;

&lt;p&gt;העניין הוא שפונקציות &lt;strong&gt;הן יחסים&lt;/strong&gt; והרכבת פונקציות &lt;strong&gt;היא הרכבת יחסים&lt;/strong&gt;. אז יש לי שני סימונים שונים &lt;strong&gt;והפוכים&lt;/strong&gt; לאותו דבר. ומילא אם זה היה רק אצלי, אבל כל טקסט מתמטי שמתעסק גם בהרכבת פונקציות וגם בהרכבת יחסים ייאלץ להתמודד עם הניג’וס הזה.&lt;/p&gt;

&lt;p&gt;פתרון נפוץ מאוד הוא פשוט להגדיר הרכבת יחסים הפוך, כמו הרכבת פונקציות: &lt;span&gt;$latex S\circ R$&lt;/span&gt; יתאר את מה שכתבתי עד כה למעלה. פתרון אחר, שבו אני נוקט, הוא פשוט לא לסמן הרכבת פונקציות עם &lt;span&gt;$latex \circ$&lt;/span&gt; ולשמור את הסימן הזה להרכבת יחסים (כלומר, &lt;span&gt;$latex f\circ g$&lt;/span&gt; יהיה התיאור שלי להרכבת הפונקציות &lt;span&gt;$latex f,g$&lt;/span&gt; כשאני חושב עליה בתור הרכבת יחסים; זה אומר ש-&lt;span&gt;$latex f\circ g\equiv gf$&lt;/span&gt;). כמו רוב ענייני הסימון במתמטיקה זה לא &lt;strong&gt;באמת&lt;/strong&gt; חשוב מה בוחרים, כל עוד זה מוסבר מספיק ברור כדי לא להטעות את הקוראים.&lt;/p&gt;

&lt;p&gt;אחרי שסילקנו את זה מהדרך, בואו נעשה קצת כיף!&lt;/p&gt;

&lt;p&gt;התכונה החשובה ביותר של הרכבת יחסים ופונקציות, שאחראית לתכונות האלגבריות שלה שנראה בהמשך, היא &lt;strong&gt;אסוציאטיביות&lt;/strong&gt;. כלומר, אם יש לנו הרכבה של &lt;strong&gt;שלושה&lt;/strong&gt; יחסים שמתוארת בתור זוג הרכבות, &lt;span&gt;$latex R\circ S\circ T$&lt;/span&gt;, זה לא משנה איזו מההרכבות אנחנו מבצעים קודם - תמיד נקבל בסוף את אותו יחס. פורמלית, &lt;span&gt;$latex \left(R\circ S\right)\circ T=R\circ\left(S\circ T\right)$&lt;/span&gt;. ההוכחה של זה מייגעת למדי וכמובן שאדלג עליה (“להשאיר את הוכחת האסוציאטיביות כתרגיל לקורא” זו שיטת הפעולה של כל טקסט מתמטי מיום שהומצאה האלגברה) אבל האינטואיציה פה די פשוטה כשחוזרים לחשיבה על הרכבת יחסים בתור “למצוא נקודות שמחבר ביניהן מסלול” כי קיום מסלול לא תלוי בשאלה אם קודם אנחנו מסתכלים על שלוש הנקודות הראשונות שבו (&lt;span&gt;$latex R\circ S$&lt;/span&gt;) או שלוש הנקודות האחרונות (&lt;span&gt;$latex S\circ T$&lt;/span&gt;).&lt;/p&gt;

&lt;p&gt;עכשיו, מרגע שהמתמטיקאים ממציאים פעולה, הם רוצים לבצע אותה שוב ושוב כמה שרק אפשרי. במקרה הזה אפשר לדבר על זה כאשר מרכיבים יחס &lt;strong&gt;עם עצמו&lt;/strong&gt;. כדי שאפשר יהיה לעשות את זה, צריך שהתחום והטווח של היחס יהיו אותה קבוצה. כלומר, ניקח יחס &lt;span&gt;$latex R\subseteq A\times A$&lt;/span&gt; וכעת אפשר להגדיר &lt;span&gt;$latex R^{2}=R\circ R$&lt;/span&gt; ו-&lt;span&gt;$latex R^{3}=R\circ R\circ R$&lt;/span&gt; וכדומה. בואו ניתן הגדרה אפילו יותר פורמלית.&lt;/p&gt;

&lt;p&gt;ראשית, אני משתמש בסימון של חזקה לא במקרה; זה המשך של האנלוגיה בין הרכבה ובין כפל. אז בואו ניזכר איך מגדירים חזקה טבעית במספרים ממשיים: ראשית מגדירים &lt;span&gt;$latex a^{0}\triangleq1$&lt;/span&gt; לכל &lt;span&gt;$latex a$&lt;/span&gt; (כן, &lt;a href=&quot;https://gadial.net/2018/01/01/zero_power_equals_one/&quot;&gt;אני מגדיר ככה&lt;/a&gt; אפילו עבור &lt;span&gt;$latex a=0$&lt;/span&gt;). כעת מגדירים אינדוקטיבית &lt;span&gt;$latex a^{n+1}\triangleq a\cdot a^{n}$&lt;/span&gt;. המשמעות של לומר “מגדירים אינדוקטיבית” היא שמניחים ש-&lt;span&gt;$latex a^{n}$&lt;/span&gt; כבר הוגדר, ועכשיו משתמשים בו כדי להגדיר את &lt;span&gt;$latex a^{n+1}$&lt;/span&gt;. למשל אם כבר הגדרתי את &lt;span&gt;$latex a^{3}$&lt;/span&gt; אז &lt;span&gt;$latex a^{4}$&lt;/span&gt; יוגדר להיות &lt;span&gt;$latex a^{3}\cdot a$&lt;/span&gt;.&lt;/p&gt;

&lt;p&gt;ההגדרה של חזקה של יחס תהיה זהה, אבל אנחנו צריכים אנלוג ל-&lt;span&gt;$latex 1$&lt;/span&gt;. כבר היה לנו כזה במקרה של פונקציות - פונקציית הזהות. אז בואו ניקח את הפונקציה הזו ונחשוב עליה בתור יחס:&lt;/p&gt;

&lt;p&gt;&lt;span&gt;$latex I_{A}\triangleq\left\{ \left(a,a\right)|\ a\in A\right\} $&lt;/span&gt;&lt;/p&gt;

&lt;p&gt;ועכשיו אפשר לתת פורמלית את ההגדרה האינדוקטיבית:&lt;/p&gt;

&lt;p&gt;&lt;span&gt;$latex R^{0}\triangleq I_{A}$&lt;/span&gt;&lt;/p&gt;

&lt;p&gt;&lt;span&gt;$latex R^{n+1}\triangleq R\circ R^{n}$&lt;/span&gt;&lt;/p&gt;

&lt;p&gt;קל לראות ש-&lt;span&gt;$latex R^{1}=R$&lt;/span&gt; בהגדרה הזו, בצורה עקבית עם מה שאנחנו רגילים שחזקת 1 עושה. יותר מזה, אפשר לראות גם שחוקי החזקות הרגילים מתקיימים: &lt;span&gt;$latex R^{n+m}=R^{n}\circ R^{m}$&lt;/span&gt; ו-&lt;span&gt;$latex R^{nm}=\left(R^{n}\right)^{m}$&lt;/span&gt;. ההוכחה קצת מייגעת אבל לא באמת שונה מההוכחה עבור חוקי החזקות הרגילים - מילת המפתח שגורמת לדברים להתנהג דומה היא ה&lt;strong&gt;אסוציאטיביות&lt;/strong&gt; של פעולת ההרכבה.&lt;/p&gt;

&lt;p&gt;זה היה נחמד, אבל צריך להיזהר לא לקחת את ההקבלה יותר מדי רחוק - כשמגיעים לחזקות &lt;strong&gt;שליליות&lt;/strong&gt; דברים מוזרים מתחילים לקרות. ראשית, איך אני מגדיר חזקה שלילית? כבר ראינו את ההגדרה &lt;span&gt;$latex R^{-1}\triangleq\left\{ \left(b,a\right)\ |\ \left(a,b\right)\in R\right\} $&lt;/span&gt;. עכשיו אפשר להשתמש בה כדי להגדיר חזקה שלילית כללית: &lt;span&gt;$latex R^{-n}\triangleq\left(R^{-1}\right)^{n}$&lt;/span&gt;. כלומר, לוקחים את היחס &lt;span&gt;$latex R^{-1}$&lt;/span&gt; (שהוא יחס טוב ונחמד שקיים בזכות עצמו) ואז מסתכלים על החזקה ה-&lt;span&gt;$latex n$&lt;/span&gt;-ית שלו.&lt;/p&gt;

&lt;p&gt;כל זה סבבה, אבל שימו לב שממש לא בהכרח מתקיים &lt;span&gt;$latex R\circ R^{-1}=I_{A}$&lt;/span&gt;, כלומר &lt;span&gt;$latex R^{-1}$&lt;/span&gt; הוא לא הופכי של &lt;span&gt;$latex R$&lt;/span&gt; במובן האלגברי של המילה. למשל, אם &lt;span&gt;$latex A=\left\{ 1,2\right\} $&lt;/span&gt; ו-&lt;span&gt;$latex R=\left\{ \left(1,2\right)\right\} $&lt;/span&gt; אז &lt;span&gt;$latex R\circ R^{-1}=\left\{ \left(1,1\right)\right\} $&lt;/span&gt; וזה בוודאי לא &lt;span&gt;$latex I_{A}$&lt;/span&gt; כי &lt;span&gt;$latex \left(2,2\right)\in I_{A}$&lt;/span&gt;, כלומר עשויים להיות חסרים לי איברים. גרוע מכך, עשויים לצוץ לי איברים שלא אמורים להיות שם: למשל אם &lt;span&gt;$latex A=\left\{ 1,2,3\right\} $&lt;/span&gt; ו-&lt;span&gt;$latex R=\left\{ \left(2,1\right),\left(3,1\right)\right\} $&lt;/span&gt; אני אקבל &lt;span&gt;$latex \left(2,3\right)\in R\circ R^{-1}$&lt;/span&gt;. זה כמובן מצער מאוד, אבל תראו, קסם! אם &lt;span&gt;$latex R$&lt;/span&gt; היא &lt;strong&gt;פונקציה הפיכה&lt;/strong&gt; אז לא קשה להוכיח שכן יתקיים &lt;span&gt;$latex R\circ R^{-1}=I_{A}$&lt;/span&gt; וזה מוביל לכך שלפונקציות הפיכות יש מבנה אלגברי מאוד יפה שבו מעורבת פעולה אסוציאטיבית עם איבר אדיש והופכי - מה שנקרא &lt;strong&gt;חבורה&lt;/strong&gt;. אבל זה סיפור אחר &lt;a href=&quot;https://gadial.net/2017/02/01/group_definition/&quot;&gt;ויסופר בפעם אחרת&lt;/a&gt;.&lt;/p&gt;

&lt;p&gt;עכשיו, אחרי שטיפה התרגלנו לחזקות של יחסים, בואו נחזור אל התכונות הנחמדות שהגדירו יחס שקילות - רפלקסיביות, סימטריה וטרנזיטיביות. כל אחת מהן ניתנת לניסוח פשוט באמצעות חזקות של יחסים:&lt;/p&gt;

&lt;ol&gt; &lt;li&gt;רפלקסיביות של &lt;span&gt;$latex R\subseteq A\times A$&lt;/span&gt; פירושה ש-&lt;span&gt;$latex \left(a,a\right)\in R$&lt;/span&gt; לכל &lt;span&gt;$latex a\in A$&lt;/span&gt;. כלומר, זה פשוט אומר ש-&lt;span&gt;$latex I_{A}\subseteq R$&lt;/span&gt;, או במילים אחרות &lt;span&gt;$latex R^{0}\subseteq R$&lt;/span&gt;.&lt;/li&gt;


&lt;li&gt;סימטריה של &lt;span&gt;$latex R\subseteq A\times A$&lt;/span&gt; פירושה שאם &lt;span&gt;$latex \left(a,b\right)\in R$&lt;/span&gt; אז גם &lt;span&gt;$latex \left(b,a\right)\in R$&lt;/span&gt;. כלומר, ש-&lt;span&gt;$latex R^{-1}\subseteq R$&lt;/span&gt;.&lt;/li&gt;


&lt;li&gt;טרנזיטיביות של &lt;span&gt;$latex R\subseteq A\times A$&lt;/span&gt; פירושה שאם &lt;span&gt;$latex \left(a,b\right)\in R$&lt;/span&gt; וגם &lt;span&gt;$latex \left(b,c\right)\in R$&lt;/span&gt; אז גם &lt;span&gt;$latex \left(a,c\right)\in R$&lt;/span&gt;. כלומר, זה פשוט אומר ש-&lt;span&gt;$latex R^{2}\subseteq R$&lt;/span&gt; (ומכך נובע &lt;span&gt;$latex R^{n}\subseteq R$&lt;/span&gt; לכל &lt;span&gt;$latex n\ge2$&lt;/span&gt;).&lt;/li&gt;

&lt;/ol&gt;

&lt;p&gt;אם כל התכונות הללו מתקיימות גם יחס אז &lt;span&gt;$latex R$&lt;/span&gt; הוא יחס שקילות, והנה קיבלנו דרך אחרת לתאר יחס שקילות, באמצעות חזקות: &lt;span&gt;$latex R$&lt;/span&gt; הוא יחס שקילות אם ורק אם &lt;span&gt;$latex R^{k}\subseteq R$&lt;/span&gt; לכל &lt;span&gt;$latex k\in\mathbb{Z}$&lt;/span&gt;.&lt;/p&gt;

&lt;p&gt;לסיום, אני לא יכול להתאפק וחייב להכניס פנימה עוד קשר מתמטי שעשוי להישמע מוזר ממבט ראשון אבל כשחושבים עליו רגע הוא מובן מאליו לגמרי - הרכבת יחסים ממש מזכירה כפל מטריצות. אם אתם לא מכירים או זוכרים כפל מטריצות, יש לי &lt;a href=&quot;https://gadial.net/2011/10/06/matrix_product/&quot;&gt;פוסט על זה&lt;/a&gt; כאן, ועכשיו אניח שכן מכירים את הרעיון, אבל אזכיר את ההגדרה: בכפל מטריצות יש לנו שתי מטריצות &lt;span&gt;$latex R,S$&lt;/span&gt; מעל חוג מסויים (כלומר, משהו שמוגדרות עליו פעולות חיבור וכפל). כדי לכפול אותן, צריך ש-&lt;span&gt;$latex R$&lt;/span&gt; תהיה ממימד &lt;span&gt;$latex n\times m$&lt;/span&gt; ו-&lt;span&gt;$latex S$&lt;/span&gt; ממימד &lt;span&gt;$latex m\times t$&lt;/span&gt; (כלומר, מספר העמודות של &lt;span&gt;$latex R$&lt;/span&gt; יהיה שווה למספר השורות של &lt;span&gt;$latex S$&lt;/span&gt;) ואז מגדירים &lt;span&gt;$latex \left[RS\right]_{ij}=\sum_{k=1}^{m}\left[R\right]_{ik}\left[S\right]_{kj}$&lt;/span&gt;. אני אפילו אכתוב את זה קצת יותר במפורש כך שרואים את פעולות החיבור והכפל:&lt;/p&gt;

&lt;p&gt;&lt;span&gt;$latex \left[RS\right]_{ij}=\left[R\right]_{i1}\cdot\left[S\right]_{1j}+\cdots+\left[R\right]_{1m}\left[S\right]_{mj}$&lt;/span&gt;&lt;/p&gt;

&lt;p&gt;איך זה קשור ליחסים? ובכן, נניח שיש לי יחסים &lt;span&gt;$latex R\subseteq A\times B$&lt;/span&gt; ו-&lt;span&gt;$latex S\subseteq B\times C$&lt;/span&gt;, כך ש-&lt;span&gt;$latex A,B,C$&lt;/span&gt; כולן קבוצות סופיות. נסמן את האיברים שלהן: &lt;span&gt;$latex A=\left\{ a_{1},\dots,a_{n}\right\} $&lt;/span&gt; ו-&lt;span&gt;$latex B=\left\{ b_{1},\dots,b_{m}\right\} $&lt;/span&gt; ו-&lt;span&gt;$latex C=\left\{ c_{1},\dots,c_{t}\right\} $&lt;/span&gt;. עכשיו אפשר לייצג יחס באמצעות מטריצה:&lt;/p&gt;

&lt;p&gt;&lt;span&gt;$latex \left[R\right]_{ij}=\begin{cases} 1 &amp;amp; \left(a_{i},b_{j}\right)\in R\\ 0 &amp;amp; \left(a_{i},b_{j}\right)\notin R \end{cases}$&lt;/span&gt;&lt;/p&gt;

&lt;p&gt;&lt;span&gt;$latex \left[S\right]_{ij}=\begin{cases} 1 &amp;amp; \left(b_{i},c_{j}\right)\in S\\ 0 &amp;amp; \left(b_{i},c_{j}\right)\notin S \end{cases}$&lt;/span&gt;&lt;/p&gt;

&lt;p&gt;כלומר, המטריצות הללו חיות מעל החוג &lt;span&gt;$latex \mathbb{Z}_{2}$&lt;/span&gt;. בחוג הזה יש לנו את פעולות הכפל והחיבור הרגילות מודולו 2, אבל הן &lt;strong&gt;לא יעניינו&lt;/strong&gt; אותנו הפעם אלא מה שאפשר לקבל מהן. בגלל שבחוג הזה מתקיים ש-&lt;span&gt;$latex a^{2}=a$&lt;/span&gt; לכל &lt;span&gt;$latex a$&lt;/span&gt;, קוראים לו &lt;strong&gt;חוג בוליאני&lt;/strong&gt; ואפשר לקבל ממנו משהו שנקרא &lt;strong&gt;אלגברה בוליאנית&lt;/strong&gt;. לא אכנס לפרטים המלאים, אבל הרעיון הוא שאפשר להגדיר פעולות חדשות, &lt;span&gt;$latex a\wedge b=a\cdot b$&lt;/span&gt; ו-&lt;span&gt;$latex a\vee b=a+b+a\cdot b$&lt;/span&gt; שמתנהגות מאוד נחמד - בהקשר של &lt;span&gt;$latex \mathbb{Z}_{2}$&lt;/span&gt; הפעולות הללו מתנהגות כמו “וגם” (עבור &lt;span&gt;$latex \wedge$&lt;/span&gt;) ו”או” (עבור &lt;span&gt;$latex \vee$&lt;/span&gt;) שאנחנו מכירים מלוגיקה. צריך לשים לב שעם שתי הפעולות הללו &lt;span&gt;$latex \mathbb{Z}_{2}$&lt;/span&gt; &lt;strong&gt;אינו&lt;/strong&gt; חוג, כי אין נגדי חיבורי לפעולת ה-&lt;span&gt;$latex \vee$&lt;/span&gt; (ולכן היא לא יכולה לתפקד בתור פעולת החיבור של חוג) לכן אמרתי שנקבל דמיון לכפל מטריצות ולא ממש מקרה פרטי.&lt;/p&gt;

&lt;p&gt;עכשיו, זוכרים את ההגדרה של הרכבת יחסים?&lt;/p&gt;

&lt;p&gt;&lt;span&gt;$latex R\circ S\triangleq\left\{ \left(a,c\right)\ |\ \exists b\in B:\left(a,b\right)\in R\wedge\left(b,c\right)\in S\right\} $&lt;/span&gt;&lt;/p&gt;

&lt;p&gt;במקום לכתוב &lt;span&gt;$latex \exists$&lt;/span&gt;, אפשר, במקרה שבו הקבוצות &lt;span&gt;$latex A,B,C$&lt;/span&gt; סופיות, לכתוב משהו יותר מפורש בשביל התנאי שבפנים:&lt;/p&gt;

&lt;p&gt;&lt;span&gt;$latex \left[\left(a,b_{1}\right)\in R\wedge\left(b_{1},c\right)\in S\right]\vee\dots\vee\left[\left(a,b_{m}\right)\in R\wedge\left(b_{m},c\right)\in S\right]$&lt;/span&gt;&lt;/p&gt;

&lt;p&gt;ובמילים - או שאפשר לעבור מ-&lt;span&gt;$latex a$&lt;/span&gt; אל &lt;span&gt;$latex c$&lt;/span&gt; עם איבר הביניים &lt;span&gt;$latex b_{1}$&lt;/span&gt;, או שאפשר לעבור עם &lt;span&gt;$latex b_{2}$&lt;/span&gt; וכן הלאה, עד &lt;span&gt;$latex b_{m}$&lt;/span&gt;.&lt;/p&gt;

&lt;p&gt;כלומר, קיבלנו ש-&lt;span&gt;$latex \left[R\circ S\right]_{ij}$&lt;/span&gt; מוגדר בדיוק כמו כפל מטריצות, פרט לכך שאנחנו מחליפים את התפקידים של חיבור וכפל ב-&lt;span&gt;$latex \wedge$&lt;/span&gt; וב-&lt;span&gt;$latex \vee$&lt;/span&gt;. חמוד? אני מקווה, וגם נותן אינטואיציות מסויימות, אבל אני בעיקר מקווה שחמוד.&lt;/p&gt;</content><author><name></name></author><category term="תורת הקבוצות" /><category term="פונקציות" /><summary type="html">בסדרת הפוסטים שלי על תורת הקבוצות הכרנו יחסים והכרנו פונקציות. זה נותן לנו אבני לגו, וכידוע מה שעושים עם אבני לגו הוא לחבר אותן אחת לשניה. בהקשר של פונקציות המשמעות של חיבור שכזה היא פשוטה: אנחנו רוצים להפעיל פונקציה אחת על הפלט של הפונקציה השניה. כלומר, אם אני חושב על פונקציה בתור מין קופסה שחורה שכזו שיש לה צינור כניסה של “קלט” וצינור יציאה של “פלט”, אז המשמעות של הרכבה של פונקציות היא לחבר את צינור הקלט של הפונקציה השניה לצינור הפלט של הפונקציה הראשונה, ככה:</summary><media:thumbnail xmlns:media="http://search.yahoo.com/mrss/" url="http://gadial.net/assets/img/main/default-card.png" /></entry><entry><title type="html">תורת הקבוצות - פונקציות חד-חד-ערכיות, על והפיכות</title><link href="http://gadial.net/2020/05/15/invertible_functions/" rel="alternate" type="text/html" title="תורת הקבוצות - פונקציות חד-חד-ערכיות, על והפיכות" /><published>2020-05-15T00:00:00+00:00</published><updated>2020-05-15T00:00:00+00:00</updated><id>http://gadial.net/2020/05/15/invertible_functions</id><content type="html" xml:base="http://gadial.net/2020/05/15/invertible_functions/">&lt;p&gt;בסדרת הפוסטים שלי על תורת הקבוצות סיימתי להגדיר מהן פונקציות, ועכשיו אני רוצה להראות את שתי התכונות החשובות ביותר שמדברים עליהן בהקשר של פונקציות: פונקציות &lt;strong&gt;חד-חד-ערכיות&lt;/strong&gt; ופונקציות &lt;strong&gt;על&lt;/strong&gt;. שתי התכונות הללו הן לא משהו אקראי שנבחר להיות מעניין בצורה שרירותית - חיש קל נראה שהן מגיעות הישר מלב ההגדרה של מהי פונקציה בכלל.&lt;/p&gt;

&lt;p&gt;ראשית, בואו נגדיר את שתי התכונות הללו. ניקח פונקציה &lt;span&gt;$latex f:A\to B$&lt;/span&gt;. אינטואיטיבית - זה משהו שלוקח קלט מתוך &lt;span&gt;$latex A$&lt;/span&gt; ומחזיר פלט מתוך &lt;span&gt;$latex B$&lt;/span&gt;. כעת, התכונה “&lt;span&gt;$latex f$&lt;/span&gt; חד-חד-ערכית” פירושה ש&lt;strong&gt;קלטים שונים מחזירים פלטים שונים&lt;/strong&gt; או במילים אחרות, &lt;strong&gt;אין שני קלטים שונים שנותנים את אותו פלט&lt;/strong&gt;. פורמלית: אם &lt;span&gt;$latex a_{1}\ne a_{2}\in A$&lt;/span&gt; אז &lt;span&gt;$latex f\left(a_{1}\right)\ne f\left(a_{2}\right)$&lt;/span&gt;, או בניסוח אחר, שימושי אולי אפילו יותר: אם &lt;span&gt;$latex f\left(a_{1}\right)=f\left(a_{2}\right)$&lt;/span&gt; אז &lt;span&gt;$latex a_{1}=a_{2}$&lt;/span&gt;.&lt;/p&gt;

&lt;p&gt;הנה דוגמא פשוטה: אם נגדיר פונקציה מכל המכוניות שכרגע על הכביש אל מספר הרישוי שלהן, הפונקציה הזו תהיה חד-חד-ערכית כי אין שני רכבים עם אותו מספר רישוי (אני מאוד מקווה!). אם נגדיר פונקציה מכל המכוניות הללו אל &lt;strong&gt;הצבע&lt;/strong&gt; שלהן, היא תהיה מאוד לא חד-חד-ערכית; זה ניחוש סביר שיהיו על הכביש שתי מכוניות שונות בצבע לבן.&lt;/p&gt;

&lt;p&gt;בואו נראה דוגמאות מקרב הפונקציות הממשיות, &lt;span&gt;$latex f:\mathbb{R}\to\mathbb{R}$&lt;/span&gt;. הפונקציה &lt;span&gt;$latex f\left(x\right)=x$&lt;/span&gt; היא חד-חד-ערכית, באופן די מובן מאליו כי אם &lt;span&gt;$latex f\left(a_{1}\right)=f\left(a_{2}\right)$&lt;/span&gt; אז מההגדרה של &lt;span&gt;$latex f$&lt;/span&gt; נקבל &lt;span&gt;$latex a_{1}=f\left(a_{1}\right)=f\left(a_{2}\right)=a_{2}$&lt;/span&gt;. הנה משהו קצת יותר מחוכם: הפונקציה הלינארית &lt;span&gt;$latex f\left(x\right)=3x-7$&lt;/span&gt; היא חד-חד-ערכית כי אם &lt;span&gt;$latex f\left(a_{1}\right)=f\left(a_{2}\right)$&lt;/span&gt; אז &lt;span&gt;$latex 3a_{1}-7=3a_{2}-7$&lt;/span&gt; ואם נחבר 7 לשני האגפים ונחלק ב-3 נקבל &lt;span&gt;$latex a_{1}=a_{2}$&lt;/span&gt;.&lt;/p&gt;

&lt;p&gt;לעומת זאת הפונקציה &lt;span&gt;$latex f\left(x\right)=x^{2}$&lt;/span&gt; &lt;strong&gt;איננה &lt;/strong&gt;חד-חד-ערכית כי &lt;span&gt;$latex f\left(1\right)=f\left(-1\right)=1$&lt;/span&gt;. מה השתבש? למה אי אפשר להגיד &lt;span&gt;$latex a_{1}^{2}=a_{2}^{2}$&lt;/span&gt; ואז להוציא שורש משני האגפים? בדיוק בגלל שפעולת הוצאת השורש דורשת מאיתנו &lt;strong&gt;לאבד מידע&lt;/strong&gt;. אם תזכרו, בפוסט הקודם אמרתי משהו על כך שהוצאת שורש היא משהו מוזר שנקרא &lt;strong&gt;פונקציה רב ערכית&lt;/strong&gt; ומה שאנחנו עובדים איתו בדרך כלל הוא רק &lt;strong&gt;ענף&lt;/strong&gt; של הפונקציה. לא חייבים להיכנס לדקות הזו; רק להיות מודעים לכך שלא כל פעולה שאנחנו מפעילים על שני אגפי משוואה מבטיחה שפתרונות אפשריים לא ילכו לאיבוד.&lt;/p&gt;

&lt;p&gt;באופן שאולי קצת מפתיע, &lt;span&gt;$latex f\left(x\right)=x^{3}$&lt;/span&gt; היא דווקא &lt;strong&gt;כן&lt;/strong&gt; פונקציה חד-חד-ערכית כשמדובר על פונקציה במספרים ממשיים; זאת מכיוון של-&lt;span&gt;$latex a^{3}$&lt;/span&gt; יש &lt;strong&gt;שלושה&lt;/strong&gt; שורשים אפשריים ש-&lt;span&gt;$latex a$&lt;/span&gt; הוא רק אחד מהם, אבל שני השורשים האחרים הם מספרים מרוכבים &lt;strong&gt;שאינם ממשיים&lt;/strong&gt;. אם כן, השאלה מתי פונקציה היא חד-חד-ערכית או לא עשויה להיות טריקית למדי; צריך להיזהר עם זה.&lt;/p&gt;

&lt;p&gt;בשביל האינטואיציה שלנו, הנה קריטריון פשוט שמאפשר “לראות” מתי פונקציה ממשית היא חד-חד-ערכית. נסתכל על הגרף שלה ונשאל את עצמנו את השאלה הבאה: האם קיים קו &lt;strong&gt;אופקי&lt;/strong&gt; שחותך את גרף הפונקציה בשתי נקודות או יותר? שתי נקודות חיתוך כאלו שהן באותו גובה הן זוגות &lt;span&gt;$latex \left(x_{1},y\right),\left(x_{2},y\right)$&lt;/span&gt; - כלומר שני קלטים של הפונקציה שנותנים את אותו פלט. אם מסתכלים על הגרף של &lt;span&gt;$latex f\left(x\right)=x^{2}$&lt;/span&gt; (“פרבולה מחייכת”) רואים בקלות שהיא לא חד-חד-ערכית כי כל קו שגבוה מ-&lt;span&gt;$latex y=0$&lt;/span&gt; חותך אותה בשני מקומות; לעומת זאת הגרף של &lt;span&gt;$latex f\left(x\right)=x^{3}$&lt;/span&gt; (“אין לי מושג איך לקרוא לזה אבל זה פיתול מוזר שכזה”) מקיים את תכונת החיתוך הזו יפה.&lt;/p&gt;

&lt;p&gt;&lt;img src=&quot;/assets/img/2020/04/graphs.PNG&quot; alt=&quot;&quot; /&gt;&lt;/p&gt;

&lt;p&gt;נעבור לתכונה השניה. פונקציה &lt;span&gt;$latex f:A\to B$&lt;/span&gt; היא &lt;strong&gt;על&lt;/strong&gt; &lt;span&gt;$latex B$&lt;/span&gt; אם לכל פלט אפשרי אכן קיים קלט שמחזיר אותו: כלומר, לכל &lt;span&gt;$latex b\in B$&lt;/span&gt; קיים &lt;span&gt;$latex a\in A$&lt;/span&gt; כך ש-&lt;span&gt;$latex f\left(a\right)=b$&lt;/span&gt;. למשל, אם לכל מילה בשפה העברית &lt;span&gt;$latex f$&lt;/span&gt; מתאימה את האות הראשונה שלה, אז זו פונקציה על כי לכל אות בעברית קיימת מילה אחת לפחות שמתחילה באות הזו. לעומת זאת, הפונקציה שמחזירה לכל אדם בישראל את מספר תעודת הזהות שלו איננה על כי קיימים מספרים שאינם מספרי תעודת זהות. אבל רגע, הניסוח שלי קצת בעייתי - לא אמרתי &lt;strong&gt;על&lt;/strong&gt; מה הפונקציה הזו אמורה להיות. האם על קבוצת &lt;strong&gt;כל&lt;/strong&gt; המספרים הטבעיים? או אולי רק המספרים הטבעיים בני 9 ספרות בדיוק? או אולי הקבוצה “כל המספרים הטבעיים שהם מספר זהות של מישהו”, מה שיגרום לפונקציה כן להיות על?&lt;/p&gt;

&lt;p&gt;בואו נחזור אל שתי הפונקציות החביבות &lt;span&gt;$latex f\left(x\right)=x^{2}$&lt;/span&gt; ו-&lt;span&gt;$latex f\left(x\right)=x^{3}$&lt;/span&gt; ונשאל את עצמנו - האם הן על? אם חושבים עליהן בתור פונקציות &lt;span&gt;$latex f:\mathbb{R}\to\mathbb{R}$&lt;/span&gt;, אז &lt;span&gt;$latex f\left(x\right)=x^{2}$&lt;/span&gt; בוודאי איננה על, כי &lt;span&gt;$latex -1$&lt;/span&gt; אינו הפלט של אף קלט. לעומת זאת &lt;span&gt;$latex f\left(x\right)=x^{3}$&lt;/span&gt; היא כן על. אפשר לראות את זה בתמונה: פונקציה היא על אם כל קו אופקי חותך אותה &lt;strong&gt;לפחות פעם אחת&lt;/strong&gt;.&lt;/p&gt;

&lt;p&gt;על פניו, נראה שאם פונקציה אינה על קל “לתקן” את זה - פשוט נצמצם את הטווח שלה. למשל, עבור &lt;span&gt;$latex f\left(x\right)=x^{2}$&lt;/span&gt; אם נסתכל עליה בתור פונקציה &lt;span&gt;$latex f:\mathbb{R}\to[0,\infty($&lt;/span&gt; אז היא בהחלט פונקציה על. אבל מה זה אומר, לצמצם את הטווח? זה אומר להחליף את הפונקציה שלנו בפונקציה אחרת, שה”כלל” שמגדיר אותה זהה. זה אומר שעברנו לסיטואציה אחרת, שהיא אולי מועילה יותר בהקשר הנוכחי שלנו אבל לפעמים היא לא מועילה בכלל, ואני מקווה שזה יתברר בקרוב מעצמו. עדיין, כדאי לדבר במפורש על ה”תיקון” הזה: אם &lt;span&gt;$latex f:A\to B$&lt;/span&gt; היא פונקציה כלשהי, &lt;strong&gt;התמונה&lt;/strong&gt; של &lt;span&gt;$latex f$&lt;/span&gt; על &lt;span&gt;$latex A$&lt;/span&gt; היא הקבוצה &lt;span&gt;$latex f\left(A\right)\triangleq\left\{ f\left(a\right)\ |\ a\in A\right\} $&lt;/span&gt; - זה אוסף האיברים ב-&lt;span&gt;$latex B$&lt;/span&gt; שמתקבלים בעזרת &lt;span&gt;$latex f$&lt;/span&gt;. עכשיו, אפשר תמיד לומר ש-&lt;span&gt;$latex f:A\to f\left(A\right)$&lt;/span&gt; היא על; ואפשר גם לומר שהתכונה “להיות על” היא פשוט הטענה &lt;span&gt;$latex B=f\left(A\right)$&lt;/span&gt;.&lt;/p&gt;

&lt;p&gt;אפשר באופן דומה גם “לתקן” פונקציה שאיננה חח”ע על ידי צמצום של &lt;strong&gt;התחום&lt;/strong&gt; שלה (כלומר, של &lt;span&gt;$latex A$&lt;/span&gt;): בכל פעם שיש לנו זוג של איברים של &lt;span&gt;$latex A$&lt;/span&gt; שמתמפים לאותו פלט, פשוט להעיף אחד מהם מתוך &lt;span&gt;$latex A$&lt;/span&gt;. לא הכי אלגנטי בעולם, אבל שימושי בהקשרים מסויימים.&lt;/p&gt;

&lt;p&gt;עכשיו, אחרי שראינו קצת את התכונות הללו, בואו ונראה מאיפה הן מגיעות. ראשית, בואו נזכיר את שתי התכונות ש&lt;strong&gt;מגדירות&lt;/strong&gt; מה זו פונקציה. יחס &lt;span&gt;$latex f\subseteq A\times B$&lt;/span&gt; הוא &lt;strong&gt;פונקציה&lt;/strong&gt; אם מתקיים:&lt;/p&gt;

&lt;ol&gt; &lt;li&gt;&quot;קיום&quot;: לכל &lt;span&gt;$latex a\in A$&lt;/span&gt; קיים &lt;span&gt;$latex b\in B$&lt;/span&gt; כך ש-&lt;span&gt;$latex \left(a,b\right)\in f$&lt;/span&gt;.&lt;/li&gt;


&lt;li&gt;&quot;יחידות&quot;: אם &lt;span&gt;$latex \left(a,b_{1}\right)\in f$&lt;/span&gt; וגם &lt;span&gt;$latex \left(a,b_{2}\right)\in f$&lt;/span&gt; עבור &lt;span&gt;$latex a\in A$&lt;/span&gt; ו-&lt;span&gt;$latex b_{1},b_{2}\in B$&lt;/span&gt; אז &lt;span&gt;$latex b_{1}=b_{2}$&lt;/span&gt;.&lt;/li&gt;

&lt;/ol&gt;

&lt;p&gt;עכשיו אני אנסח את תכונות ה”על” וה”חד-חד-ערכית” באמצעות יחסים:&lt;/p&gt;

&lt;ol&gt; &lt;li&gt;&quot;על&quot;: לכל &lt;span&gt;$latex b\in B$&lt;/span&gt; קיים &lt;span&gt;$latex a\in A$&lt;/span&gt; כך ש-&lt;span&gt;$latex \left(a,b\right)\in f$&lt;/span&gt;&lt;/li&gt;


&lt;li&gt;&quot;חד-חד-ערכית&quot;: אם &lt;span&gt;$latex \left(a_{1},b\right)\in f$&lt;/span&gt; וגם &lt;span&gt;$latex \left(a_{2},b\right)\in f$&lt;/span&gt; עבור &lt;span&gt;$latex a_{1},a_{2}\in A$&lt;/span&gt; ו-&lt;span&gt;$latex b\in B$&lt;/span&gt; אז &lt;span&gt;$latex a_{1}=a_{2}$&lt;/span&gt;.&lt;/li&gt;

&lt;/ol&gt;

&lt;p&gt;הדמיון בין תכונות הקיום/יחידות ותכונות העל/חח”ע בולט מאוד, כמובן. נראה שההגדרות כמעט זהות עד כדי החלפת תפקידים בין &lt;span&gt;$latex A$&lt;/span&gt; ו-&lt;span&gt;$latex B$&lt;/span&gt;. ויש דרך לחדד את הדמיון עוד יותר אם &lt;strong&gt;נהפוך&lt;/strong&gt; את &lt;span&gt;$latex f$&lt;/span&gt;. בואו נדבר על זה שניה.&lt;/p&gt;

&lt;p&gt;&lt;span&gt;$latex f$&lt;/span&gt; היא פונקציה, ומעבר למשמעות האינטואיטיבית של “משהו שהופך קלט לפלט” פונקציה היא קודם כל &lt;strong&gt;יחס&lt;/strong&gt; - אוסף של זוגות סדורים. אפשר פשוט לקחת כל זוג כזה ולהפוך את הסדר בין האיברים שלו, והתוצאה נקראת &lt;strong&gt;היחס ההפוך&lt;/strong&gt;. פורמלית, אם &lt;span&gt;$latex R\subseteq A\times B$&lt;/span&gt; הוא יחס כלשהו, מגדירים &lt;span&gt;$latex R^{-1}\triangleq\left\{ \left(b,a\right)\ |\ \left(a,b\right)\in R\right\} $&lt;/span&gt;. עכשיו עבור המקרה הפרטי של פונקציה &lt;span&gt;$latex f$&lt;/span&gt; אפשר לעשות את אותו הדבר בדיוק: להגדיר &lt;span&gt;$latex f^{-1}\triangleq\left\{ \left(b,a\right)\ |\ \left(a,b\right)\in f\right\} $&lt;/span&gt;, ובסימון קצת יותר “פונקצייתי”: &lt;span&gt;$latex f^{-1}\triangleq\left\{ \left(b,a\right)\ |\ f\left(a\right)=b\right\} $&lt;/span&gt;.&lt;/p&gt;

&lt;p&gt;מתי &lt;span&gt;$latex f^{-1}$&lt;/span&gt; היא פונקציה? שימו לב לכך שהיחס &lt;span&gt;$latex f^{-1}$&lt;/span&gt; &lt;strong&gt;תמיד קיים&lt;/strong&gt; אבל בהחלט &lt;strong&gt;לא&lt;/strong&gt; מובטח שהוא יהיה פונקציה; פונקציה היא יחס שמקיים שני תנאים ספציפיים, “קיום” ו”יחידות”, שפירושם עבור היחס &lt;span&gt;$latex f^{-1}\subseteq B\times A$&lt;/span&gt; הוא&lt;/p&gt;

&lt;ol&gt; &lt;li&gt;&quot;קיום&quot;: לכל &lt;span&gt;$latex b\in B$&lt;/span&gt; קיים &lt;span&gt;$latex a\in A$&lt;/span&gt; כך ש-&lt;span&gt;$latex \left(b,a\right)\in f^{-1}$&lt;/span&gt;.&lt;/li&gt;


&lt;li&gt;&quot;יחידות&quot;: אם &lt;span&gt;$latex \left(b,a_{1}\right)\in f^{-1}$&lt;/span&gt; וגם &lt;span&gt;$latex \left(b,a_{2}\right)\in f^{-1}$&lt;/span&gt; עבור &lt;span&gt;$latex a_{1},a_{2}\in A$&lt;/span&gt; ו-&lt;span&gt;$latex b\in B$&lt;/span&gt; אז &lt;span&gt;$latex a_{1}=a_{2}$&lt;/span&gt;.&lt;/li&gt;

&lt;/ol&gt;

&lt;p&gt;עכשיו, במקום לכתוב &lt;span&gt;$latex \left(b,a\right)\in f^{-1}$&lt;/span&gt; אני יכול לכתוב &lt;span&gt;$latex \left(a,b\right)\in f$&lt;/span&gt;: זו בדיוק ההגדרה של &lt;span&gt;$latex f^{-1}$&lt;/span&gt;. וכעת שתי השורות למעלה הופכות להיות:&lt;/p&gt;

&lt;ol&gt; &lt;li&gt;&quot;קיום&quot;: לכל &lt;span&gt;$latex b\in B$&lt;/span&gt; קיים &lt;span&gt;$latex a\in A$&lt;/span&gt; כך ש-&lt;span&gt;$latex \left(a,b\right)\in f$&lt;/span&gt;.&lt;/li&gt;


&lt;li&gt;&quot;יחידות&quot;: אם &lt;span&gt;$latex \left(a_{1},b\right)\in f$&lt;/span&gt; וגם &lt;span&gt;$latex \left(a_{2},b\right)\in f$&lt;/span&gt; עבור &lt;span&gt;$latex a_{1},a_{2}\in A$&lt;/span&gt; ו-&lt;span&gt;$latex b\in B$&lt;/span&gt; אז &lt;span&gt;$latex a_{1}=a_{2}$&lt;/span&gt;.&lt;/li&gt;

&lt;/ol&gt;

&lt;p&gt;ואלו בדיוק, אבל בדיוק, התכונות של “על” ו”חד-חד-ערכיות” של &lt;span&gt;$latex f$&lt;/span&gt;. אז אפשר לסכם את מה שראינו במשפט אחד קצר וקולע: &lt;span&gt;$latex f$&lt;/span&gt; היא חח”ע ועל אם ורק אם &lt;span&gt;$latex f^{-1}$&lt;/span&gt; היא פונקציה. במקרה הזה נהוג להגיד ש-&lt;span&gt;$latex f$&lt;/span&gt; היא &lt;strong&gt;הפיכה&lt;/strong&gt;. למה? כי אפשר לחשוב על &lt;span&gt;$latex f^{-1}$&lt;/span&gt; בתור “אותה הפונקציה כמו &lt;span&gt;$latex f$&lt;/span&gt; רק בכיוון ההפוך”. אם יש לנו &lt;span&gt;$latex a\in A$&lt;/span&gt; ואנחנו מפעילים את &lt;span&gt;$latex f$&lt;/span&gt; על &lt;span&gt;$latex a$&lt;/span&gt; ומקבלים &lt;span&gt;$latex f\left(a\right)=b$&lt;/span&gt; ואז מפעילים את &lt;span&gt;$latex f^{-1}$&lt;/span&gt; על &lt;span&gt;$latex b$&lt;/span&gt; אנחנו מקבלים &lt;span&gt;$latex f^{-1}\left(b\right)=a$&lt;/span&gt;, כלומר &lt;span&gt;$latex f^{-1}\left(f\left(a\right)\right)=a$&lt;/span&gt; - הפונקציה &lt;span&gt;$latex f^{-1}$&lt;/span&gt; “ביטלה” את הפעולה של &lt;span&gt;$latex f$&lt;/span&gt;.&lt;/p&gt;

&lt;p&gt;פונקציות הפיכות הן כלי מרכזי בתורת הקבוצות - עליהן מתבססת ההגדרה שלנו ל&lt;strong&gt;שוויון עוצמות&lt;/strong&gt; של קבוצות, שבאה לתת גישה אפשרית אחת לשאלה מתי שתי קבוצות (גם אינסופיות) הן מאותו גודל (ההגדרה פשוטה: &lt;span&gt;$latex A$&lt;/span&gt; שוות עוצמה ל-&lt;span&gt;$latex B$&lt;/span&gt; אם קיימת &lt;span&gt;$latex f:A\to B$&lt;/span&gt; הפיכה). נדבר על זה עוד בהמשך, אבל לפני כן אני ארצה לתת גישה מסודרת יותר לעניין ה”מפעילים את &lt;span&gt;$latex f$&lt;/span&gt; על קלט ואז מפעילים משהו אחר על הפלט” - זה יוביל אותנו למושג ה&lt;strong&gt;הרכבה&lt;/strong&gt; שעליו אדבר בפוסט הבא.&lt;/p&gt;</content><author><name></name></author><category term="תורת הקבוצות" /><category term="פונקציות" /><summary type="html">בסדרת הפוסטים שלי על תורת הקבוצות סיימתי להגדיר מהן פונקציות, ועכשיו אני רוצה להראות את שתי התכונות החשובות ביותר שמדברים עליהן בהקשר של פונקציות: פונקציות חד-חד-ערכיות ופונקציות על. שתי התכונות הללו הן לא משהו אקראי שנבחר להיות מעניין בצורה שרירותית - חיש קל נראה שהן מגיעות הישר מלב ההגדרה של מהי פונקציה בכלל.</summary><media:thumbnail xmlns:media="http://search.yahoo.com/mrss/" url="http://gadial.net/assets/img/main/default-card.png" /></entry><entry><title type="html">ריבוע הקסם של פרס-מרמין - איך זה עובד?</title><link href="http://gadial.net/2020/03/30/mermin_peres_magic_square_solution/" rel="alternate" type="text/html" title="ריבוע הקסם של פרס-מרמין - איך זה עובד?" /><published>2020-03-30T00:00:00+00:00</published><updated>2020-03-30T00:00:00+00:00</updated><id>http://gadial.net/2020/03/30/mermin_peres_magic_square_solution</id><content type="html" xml:base="http://gadial.net/2020/03/30/mermin_peres_magic_square_solution/">&lt;h2&gt;חלק ראשון, ובו אנחנו נזכרים בריבוע הקסם של פרס ומרמין&lt;/h2&gt;

&lt;p&gt;&lt;a href=&quot;https://gadial.net/2020/01/31/mermin_peres_magic_square/&quot;&gt;לא מזמן&lt;/a&gt; כתבתי פוסט שמציג את “ריבוע הקסם” של פרס-מרמין. ריבוע הקסם הזה הוא המחשה לאתגר כלשהו שחישוב קוונטי מאפשר לנו לפתור בזמן שחישוב “קלאסי” לא מסוגל לפתור אותו. לא נכנסתי לפרטים הטכניים של הפתרון הקוונטי כי היו חסרים לי היסודות של חישוב קוונטי שבהם משתמשים כאן (והפוסט על ריבוע הקסם נכתב בתור תירוץ לתת אותם). עכשיו &lt;a href=&quot;https://gadial.net/2020/02/28/what_is_a_qubit/&quot;&gt;כתבתי פוסטים&lt;/a&gt; על היסודות הללו ואפשר לגשת חזרה אל ריבוע הקסם ולהסביר בדיוק איך ולמה זה עובד.&lt;/p&gt;

&lt;p&gt;אני אנסה לנקוט פה גישה הדרגתית - להתחיל מלהסביר את הרעיון הכללי, ולאט לאט לפרוט אותו לפרוטות ולהסביר איך זה עובד ברמה הטכנית ביותר. גם אם לא מחזיקים מעמד יותר רחוק מתחילת הפוסט, אני מקווה שזה כבר מספיק כדי להבין מה הולך פה ואיך עובד הקסם.&lt;/p&gt;

&lt;p&gt;נתחיל עם תזכורת למשחק ריבוע הקסם. זה משחק לשני שחקנים - אליס ובוב. הם מקבלים לוח משחק שנראה כך:&lt;/p&gt;

&lt;p&gt;&lt;img src=&quot;/assets/img/2020/01/magic_square1.PNG&quot; alt=&quot;&quot; /&gt;&lt;/p&gt;

&lt;p&gt;ניתנת לאליס ובוב ההזדמנות לתאם ביניהם עניינים, ואז מכניסים אותם לחדרים נפרדים ואין להם יותר דרכי תקשורת “קלאסיות” (הם לא יכולים לדבר, אין להם חיבור אינטרנט וכו’)&lt;/p&gt;

&lt;p&gt;אחרי שאליס נכנסת לחדר נותנים לה מספר שנבחר באקראי (בהתפלגות אחידה) בין 1 ל-3 והיא צריכה לצבוע את &lt;strong&gt;השורה&lt;/strong&gt; שזה המספר שלה, כך שבשורה יהיה &lt;strong&gt;מספר זוגי&lt;/strong&gt; של משבצות אדומות, כלומר משבצות עם &lt;span&gt;$latex -1$&lt;/span&gt; (או 0 או 2). גם בוב מקבל מספר אקראי בין 1 ל-3 והוא צריך לצבוע את &lt;strong&gt;העמודה&lt;/strong&gt; שזה המספר שלה, כך שבעמודה יהיה &lt;strong&gt;מספר אי זוגי&lt;/strong&gt; של משבצות אדומות. והנה האתגר: לא משנה איזה שורה ועמודה אליס ובוב קיבלו, תהיה בדיוק משבצת אחת שמשותפת לשניהם. הם צריכים לצבוע את הצביעות שלהם כך שאותה משבצת נצבעת &lt;strong&gt;באותו הצבע&lt;/strong&gt;. אם הם הצליחו - הם מנצחים. אם הם נכשלו - הם מפסידים.&lt;/p&gt;

&lt;p&gt;הנה דוגמא למשחק שהסתדר טוב מבחינת אליס ובוב:&lt;/p&gt;

&lt;p&gt;&lt;img src=&quot;/assets/img/2020/01/magic_square2.PNG&quot; alt=&quot;&quot; /&gt;&lt;/p&gt;

&lt;p&gt;עכשיו, כל עוד אנחנו מתבססים על חישוב “קלאסי” לא משנה כמה תיאום אליס ובוב יעשו מראש, הם עדיין עלולים להפסיד במשחק הזה. זה בגלל שאי אפשר למצוא צביעה של הלוח שבה התנאי של אליס ובוב מתקיים תמיד. הנה נסיון אחד שנכשל:&lt;/p&gt;

&lt;p&gt;&lt;img src=&quot;/assets/img/2020/01/magic_square3.PNG&quot; alt=&quot;&quot; /&gt;&lt;/p&gt;

&lt;p&gt;המשבצת &lt;span&gt;$latex \left(3,3\right)$&lt;/span&gt; צריכה להיצבע באדום (&lt;span&gt;$latex -1$&lt;/span&gt;) כדי שהקריטריון של אליס יתקיים; היא צריכה להיצבע בירוק (&lt;span&gt;$latex +1$&lt;/span&gt;) כדי שהקריטריון של בוב יתקיים. אם אליס ובוב יוכנסו לחדרים נפרדים וההגרלה תיתן לשניהם את שורה/עמודה 3 והם ינסו לצבוע על פי הטבלה שלהלן, הם יפסידו כי הם ייאלצו לצבוע את המשבצת &lt;span&gt;$latex \left(3,3\right)$&lt;/span&gt; בצורה לא עקבית.&lt;/p&gt;

&lt;p&gt;אז איך חישוב קוונטי עוזר לאליס ובוב? או, טוב ששאלתם.&lt;/p&gt;

&lt;h2&gt;חלק שני, ובו אנחנו שוזרים קיוביטים&lt;/h2&gt;

&lt;p&gt;לפני שמכניסים אותם לחדרים, אליס ובוב הולכים לחלוק ביניהם שני קיוביטים שזורים, כלומר לשתף את המצב הקוונטי &lt;span&gt;$latex \frac{\left|00\right\rangle +\left|11\right\rangle }{\sqrt{2}}$&lt;/span&gt;. אליס תקבל את הקיוביט השמאלי ובוב יקבל את הקיוביט הימני. בצורה הזו הם “מרמים את המערכת” - אסור להם לתקשר אינפורמציה כלשהי, אבל אם אליס מודדת את הקיוביט שלה, תוצאת המדידה תשפיע על הקיוביט של בוב: אם אליס מודדת בבסיס &lt;span&gt;$latex Z$&lt;/span&gt; ומקבלת &lt;span&gt;$latex \left|0\right\rangle $&lt;/span&gt; גם הקיוביט של בוב יקרוס למצב &lt;span&gt;$latex \left|0\right\rangle $&lt;/span&gt;; אם היא מקבלת &lt;span&gt;$latex \left|1\right\rangle $&lt;/span&gt; גם הקיוביט של בוב יקרוס ל-&lt;span&gt;$latex \left|1\right\rangle $&lt;/span&gt;. בצורה הזו אליס ובוב הולכים לייצר ביניהם את התיאום שנדרש כדי שהתשובה שיתנו למשבצת המשותפת שלהם תהיה זהה.&lt;/p&gt;

&lt;p&gt;הפסקה שלעיל נועדה לא רק להסביר מה הולך כאן אלא לשמש בתור סוג של “שומר סף” - אם קראתם אותה ולא הבנתם מה אני רוצה מהחיים שלכם, זה אומר שכדאי לכם לחזור קודם על הרקע הבסיסי של חישוב קוונטי שהצגתי בפוסטים הקודמים; בהמשך הפוסט אני אניח שהמושגים שהשתמשתי בהם שם הם מוכרים מספיק כדי שנוכל להתחיל לעבוד איתם.&lt;/p&gt;

&lt;p&gt;הכל בסדר עכשיו? יפה, אז בואו נסבך את הסיפור &lt;strong&gt;טיפה&lt;/strong&gt;: מה שאליס ובוב הולכים לחלוק הוא לא זוג שזור אחד, אלא &lt;strong&gt;שני&lt;/strong&gt; זוגות שזורים. כלומר, לאליס יש שני קיוביטים ולבוב יש שני קיוביטים ואיכשהו הקיוביטים של אליס יכולים להשפיע על הקיוביטים של בוב. בפרט, המערכת הקוונטית הכוללת שעליה אנחנו מדברים כאן היא מערכת בת &lt;strong&gt;ארבעה&lt;/strong&gt; קיוביטים; אבל רוב הזמן אני אתייחס רק לזוג הקיוביטים של אליס או בוב ואתעלם מקיום הזוג השני, כי זה שומר את ההצגה המתמטית פשוטה יותר.&lt;/p&gt;

&lt;p&gt;כדי לשמור את המתמטיקה יפה, אני איעזר בסימונים סטנדרטיים: המצב הקוונטי &lt;span&gt;$latex \frac{\left|0\right\rangle +\left|1\right\rangle }{\sqrt{2}}$&lt;/span&gt;, של קיוביט בודד בסופרפוזיציה אחידה, מסומן בתור &lt;span&gt;$latex \left|+\right\rangle \triangleq\frac{\left|0\right\rangle +\left|1\right\rangle }{\sqrt{2}}$&lt;/span&gt;. אליס מתחילה את המשחק עם &lt;strong&gt;שני&lt;/strong&gt; קיוביטים כאלו, שאין קשר בין שניהם; הדרך שבה משלבים שני קיוביטים לא קשורים כאלו למערכת אחת היא בעזרת &lt;strong&gt;מכפלה טנזורית&lt;/strong&gt;, &lt;span&gt;$latex \left|+\right\rangle \otimes\left|+\right\rangle $&lt;/span&gt;, וכדי לשמור את הסימון פשוט אנחנו כותבים &lt;span&gt;$latex \left|++\right\rangle $&lt;/span&gt; בשביל לתאר את המערכת הזו.&lt;/p&gt;

&lt;p&gt;עכשיו אליס מקבלת את מספר השורה שעליה לסמן. היא פועלת בצורה שונה בהתאם למספר השורה שקיבלה:&lt;/p&gt;

&lt;ol&gt; &lt;li&gt;אליס מודדת את המצב הקוונטי שלה בבסיס &lt;span&gt;$latex Z$&lt;/span&gt;.&lt;/li&gt;


&lt;li&gt;אליס מודדת את המצב הקוונטי שלה בבסיס &lt;span&gt;$latex X$&lt;/span&gt;.&lt;/li&gt;


&lt;li&gt;אליס מודדת את המצב הקוונטי שלה בבסיס מסובך יותר, שאסביר עוד מעט מהו.&lt;/li&gt;

&lt;/ol&gt;

&lt;p&gt;המדידות הללו מחזירות &lt;strong&gt;במובן מסויים&lt;/strong&gt; מצב בסיס קוונטי כלשהו. השאלה “איזה מצב בסיס” תלויה בבסיס המדידה, כלומר מה שאפשר לקבל בשורה הראשונה שונה ממה שאפשר לקבל בשורה השניה. אחרי שאליס קיבלה מצב בסיס, היא מחשבת מתוכו לכל תא בשורה שקיבלה האם להציב בו &lt;span&gt;$latex +1$&lt;/span&gt; או &lt;span&gt;$latex -1$&lt;/span&gt;. פורמלית, על ידי הפעלת אופרטורים מסויימים על מצב הבסיס הזה ובדיקה אם הוא וקטור עצמי שלהם עם הערך העצמי &lt;span&gt;$latex +1$&lt;/span&gt; או &lt;span&gt;$latex -1$&lt;/span&gt;.&lt;/p&gt;

&lt;p&gt;זה הכל.&lt;/p&gt;

&lt;p&gt;בוב עושה את אותו הדבר בדיוק, אבל עם עמודות במקום עם שורות, ועם כללי המדידה הבאים בהתאם למספר העמודה:&lt;/p&gt;

&lt;ol&gt; &lt;li&gt;בוב מודד את הקיוביט הראשון שלו בבסיס &lt;span&gt;$latex X$&lt;/span&gt; ואת השני בבסיס &lt;span&gt;$latex Z$&lt;/span&gt;.&lt;/li&gt;


&lt;li&gt;בוב מודד את הקיוביט הראשון שלו בבסיס &lt;span&gt;$latex Z$&lt;/span&gt; ואת השני בבסיס &lt;span&gt;$latex X$&lt;/span&gt;.&lt;/li&gt;


&lt;li&gt;בוב מודד את המצב הקוונטי שלו בבסיס מסובך יותר, שאני עדיין מבטיח שאסביר עוד מעט מהו.&lt;/li&gt;

&lt;/ol&gt;

&lt;p&gt;הנה הטבלה שאומרת בדיוק איך לחשב את הערך עבור כל משבצת:&lt;/p&gt;

&lt;table&gt;
&lt;tr&gt;
&lt;td&gt;&lt;span&gt;$latex Z\otimes Z$&lt;/span&gt;&lt;/td&gt;
&lt;td&gt;&lt;span&gt;$latex Z\otimes I$&lt;/span&gt;&lt;/td&gt;
&lt;td&gt;&lt;span&gt;$latex I\otimes Z$&lt;/span&gt;&lt;/td&gt;
&lt;/tr&gt;
&lt;tr&gt;
&lt;td&gt;&lt;span&gt;$latex X\otimes X$&lt;/span&gt;&lt;/td&gt;
&lt;td&gt;&lt;span&gt;$latex I\otimes X$&lt;/span&gt;&lt;/td&gt;
&lt;td&gt;&lt;span&gt;$latex X\otimes I$&lt;/span&gt;&lt;/td&gt;
&lt;/tr&gt;
&lt;tr&gt;
&lt;td&gt;&lt;span&gt;$latex Y\otimes Y$&lt;/span&gt;&lt;/td&gt;
&lt;td&gt;&lt;span&gt;$latex -Z\otimes X$&lt;/span&gt;&lt;/td&gt;
&lt;td&gt;&lt;span&gt;$latex -X\otimes Z$&lt;/span&gt;&lt;/td&gt;
&lt;/tr&gt;
&lt;/table&gt;

&lt;p&gt;עוד לפני שאני נכנס לעובי הפרטים הטכניים של למה זה עובד, בואו נראה דוגמא קונקרטית כדי לראות שזה עובד. נניח שאליס קיבלה את שורה מס’ 2 ואילו בוב קיבל את עמודה מס’ 1. נניח גם שאליס הייתה זריזה יותר מבוב ומדדה את הקיוביטים שלה קודם. מה קרה?&lt;/p&gt;

&lt;p&gt;ובכן, אסביר בהמשך יותר לעומק למה אני מתכוון כאן ב”מדידה בבסיס &lt;span&gt;$latex X$&lt;/span&gt;” אבל כשאליס מודדת את &lt;span&gt;$latex \left|++\right\rangle $&lt;/span&gt; בבסיס &lt;span&gt;$latex X$&lt;/span&gt;, המצב שיימדד הוא בודאות של 100 אחוזים &lt;span&gt;$latex \left|++\right\rangle $&lt;/span&gt;. עכשיו אליס מפעילה את האופרטורים &lt;span&gt;$latex X\otimes I$&lt;/span&gt;, &lt;span&gt;$latex I\otimes X$&lt;/span&gt; ו-&lt;span&gt;$latex X\otimes X$&lt;/span&gt; על &lt;span&gt;$latex \left|++\right\rangle $&lt;/span&gt; ובודקת מה הערכים העצמיים שמתקבלים.&lt;/p&gt;

&lt;p&gt;כזכור מהפוסטים הקודמים, &lt;span&gt;$latex X\left|+\right\rangle =\left|+\right\rangle $&lt;/span&gt;, ולכן &lt;strong&gt;כל&lt;/strong&gt; האופרטורים הנ”ל פשוט יחזירו את &lt;span&gt;$latex \left|++\right\rangle $&lt;/span&gt; ולכן אליס תמלא את השורה שלה ב-&lt;span&gt;$latex +1,+1,+1$&lt;/span&gt;. זה בסדר גמור: מספר הערכים השליליים הוא 0, כלומר זוגי.&lt;/p&gt;

&lt;p&gt;מה קורה עם בוב? המדידה של אליס לא שינתה את הקיוביטים שלה, ולכן לא שינתה גם את שלו - גם הוא עדיין במצב &lt;span&gt;$latex \left|++\right\rangle $&lt;/span&gt;. הוא קיבל את העמודה הראשונה, ולכן הוא מודד את הקיוביטים שלו בצורה הבאה: את הקיוביט הראשון הוא מודד בבסיס &lt;span&gt;$latex X$&lt;/span&gt;, ומכיווון שהקיוביט היה &lt;span&gt;$latex \left|+\right\rangle $&lt;/span&gt; הוא מקבל &lt;span&gt;$latex \left|+\right\rangle $&lt;/span&gt;; ואת הקיוביט השני הוא מודד בבסיס &lt;span&gt;$latex Z$&lt;/span&gt;, מה שיכול לתת שתי תוצאות, כל אחת בהסתברות &lt;span&gt;$latex \frac{1}{2}$&lt;/span&gt;: או &lt;span&gt;$latex \left|0\right\rangle $&lt;/span&gt; או &lt;span&gt;$latex \left|1\right\rangle $&lt;/span&gt;. כלומר, אחרי שתי המדידות הללו המצב הקוונטי שיש לבוב ביד הוא או &lt;span&gt;$latex \left|+0\right\rangle $&lt;/span&gt; או &lt;span&gt;$latex \left|+1\right\rangle $&lt;/span&gt; (לא להתבלבל! &lt;span&gt;$latex \left|+1\right\rangle $&lt;/span&gt; לא אומר “המצב שערכו הוא אחד” אלא “המצב שמורכב משני קיוביטים שהראשון מהם הוא מה שכיניתי &lt;span&gt;$latex +$&lt;/span&gt; שהוא סופרפוזיציה אחידה של 0 ו-1 ואילו השני הוא 1”).&lt;/p&gt;

&lt;p&gt;עכשיו בוב מפעיל על המצב שקיבל את האופרטורים &lt;span&gt;$latex I\otimes Z,X\otimes I,-X\otimes Z$&lt;/span&gt;. בואו נראה מה קורה בכל אחד משני המקרים האפשריים.&lt;/p&gt;

&lt;p&gt;במקרה הראשון, שבו בוב קיבל &lt;span&gt;$latex \left|+0\right\rangle $&lt;/span&gt;, מתקיים &lt;span&gt;$latex I\otimes Z\left|+0\right\rangle =\left|+0\right\rangle $&lt;/span&gt; ו-&lt;span&gt;$latex X\otimes I\left|+0\right\rangle =\left|+0\right\rangle $&lt;/span&gt; פשוט מהגדרת &lt;span&gt;$latex X,Z$&lt;/span&gt;. כמו כן &lt;span&gt;$latex -X\otimes Z\left|+0\right\rangle =-\left|+0\right\rangle $&lt;/span&gt; פשוט כי יש מינוס לפני האופרטור הזה. לכן במקרה הזה, בוב מסמן את העמודה שלו ב-&lt;span&gt;$latex +1,+1,-1$&lt;/span&gt; שזה גם מתאים לקריטריון שלו (מספר אי-זוגי של &lt;span&gt;$latex -1$&lt;/span&gt;-ים) וגם עקבי עם הבחירה של אליס (שעבור המשבצת של &lt;span&gt;$latex X\otimes I$&lt;/span&gt; בחרה את &lt;span&gt;$latex +1$&lt;/span&gt;).&lt;/p&gt;

&lt;p&gt;במקרה השני, שבו בוב קיבל &lt;span&gt;$latex \left|+1\right\rangle $&lt;/span&gt;, סוף סוף יש קצת אקשן: מכיוון ש-&lt;span&gt;$latex Z\left|1\right\rangle =-\left|1\right\rangle $&lt;/span&gt;, נקבל &lt;span&gt;$latex I\otimes Z\left|+1\right\rangle =-\left|+1\right\rangle $&lt;/span&gt; ו-&lt;span&gt;$latex -X\otimes Z\left|+1\right\rangle =\left|+1\right\rangle $&lt;/span&gt;. לעומת זאת, &lt;span&gt;$latex X\otimes I\left|+1\right\rangle =\left|+1\right\rangle $&lt;/span&gt; ולכן עדיין נקבל &lt;span&gt;$latex +1$&lt;/span&gt; למשבצת האמצעית. בסך הכל בוב יקבל את הסימון &lt;span&gt;$latex -1,+1,+1$&lt;/span&gt; לשורה שלו - עדיין עונה על הקריטריון, עדיין עקבי עם מה שאליס סימנה.&lt;/p&gt;

&lt;p&gt;ככה זה יעבוד &lt;strong&gt;לכל בחירה של שורות ועמודות&lt;/strong&gt;, ו&lt;strong&gt;לכל תוצאה של המדידות&lt;/strong&gt; ו&lt;strong&gt;בלי תלות בשאלה אם אליס או בוב מודדים קודם&lt;/strong&gt;. כולל סיטואציות מופרעות כמו “אליס מודדת את הקיוביט הראשון שלה ואז בוב מודד את הראשון שלו ואז אליס את השני שלה ואז בוב את השני שלו. זה פשוט יעבוד תמיד. אפשר לבדוק את זה על ידי מעבר על כל האפשרויות סדרתית תוך היווכחות שזה עובד; ואפשר כמובן להסתכל על כל הסיפור קצת יותר ממעוף הציפור, כדי שאפשר יהיה להוכיח שהכל עובד בלי ללכלך עד כדי כך את הידיים.&lt;/p&gt;

&lt;p&gt;בואו נעשה את זה.&lt;/p&gt;

&lt;h2&gt;חלק שלישי, שבו אנחנו מנסים להסתכל על הכל ממעוף הציפור&lt;/h2&gt;

&lt;p&gt;תיארתי את מה שאליס עושה בתור “מודדת בבסיס כלשהו ואז מפעילה אופרטורים על התוצאה ובודקת מה יצא הערך העצמי של תוצאת המדידה עבור כל אחד מהאופרטורים”. זה תיאור נכון מתמטית אבל אולי אפשר לתת לו הסבר קצת יותר ברור.&lt;/p&gt;

&lt;p&gt;הנה הרעיון בקצה המזלג: בכל שורה ועמודה יש לנו &lt;strong&gt;שלושה&lt;/strong&gt; אופרטורי מדידה &lt;strong&gt;שונים&lt;/strong&gt;, אבל יש להם תכונה יפה: הם &lt;strong&gt;מתחלפים בכפל&lt;/strong&gt;. התחלפות בכפל של אופרטורים לינאריים לכסינים גוררת את זה שהם &lt;a href=&quot;https://gadial.net/2011/12/24/simultaneous_diagonalization/&quot;&gt;לכסינים סימולטנית&lt;/a&gt;. לכסון סימולטני שכזה פירושו שאפשר למצוא למרחב (במקרה שלנו, מרחב המצבים הקוונטיים על שני קיוביטים, שזה המרחב &lt;span&gt;$latex \mathbb{C}^{4}$&lt;/span&gt;) בסיס שמורכב כולו מוקטורים עצמיים &lt;strong&gt;של כל האופרטורים בו זמנית&lt;/strong&gt;. כלומר: כל איבר בבסיס הוא וקטור עצמי של כל אחד מהאופרטורים שמתחלפים בכפל; מה שכן, ייתכן שעבור אופרטורים שונים הוא יתאים לערכים עצמיים שונים.&lt;/p&gt;

&lt;p&gt;מנקודת מבט פיזיקלית, אם יש לנו אופרטורים שהם לכסינים סימולטונית שמגדירים מדידות, האינטואיציה היא שאפשר לבצע את המדידות הללו “ביחד”. המתמטיקה של הביצוע המשותף של המדידות הללו היא בדיוק “לבחור באקראי את אחד מהוקטורים העצמיים ואז לכפול בו את האופרטורים ולבדוק איזה ערך עצמי יצא”, אבל יש עוד דרך התבוננות שקולה שאציג עוד מעט.&lt;/p&gt;

&lt;p&gt;בואו נראה את הדוגמא הפשוטה ביותר: השורה הראשונה של המטריצה, עם אופרטורי המדידה &lt;span&gt;$latex I\otimes Z,Z\otimes I$&lt;/span&gt; ו-&lt;span&gt;$latex Z\otimes Z$&lt;/span&gt;. האופרטור &lt;span&gt;$latex Z\otimes I$&lt;/span&gt; הוא מה שאנחנו מכירים בתור “מדידה של הקיוביט הראשון”. מדידה כזו מחזירה &lt;span&gt;$latex +1$&lt;/span&gt; או &lt;span&gt;$latex -1$&lt;/span&gt; ומקבעת את הקיוביט הראשון להיות &lt;span&gt;$latex \left|0\right\rangle $&lt;/span&gt; או &lt;span&gt;$latex \left|1\right\rangle $&lt;/span&gt;, עם או בלי השפעה על הקיוביט השני. בדומה, &lt;span&gt;$latex I\otimes Z$&lt;/span&gt; היא “מדידה לפי הקיוביט השני”. לעומת זאת, &lt;span&gt;$latex Z\otimes Z$&lt;/span&gt; היא &lt;strong&gt;ממש לא&lt;/strong&gt; “מדידה של שני הקיוביטים ביחד”. מדידה של שני הקיוביטים ביחד אמורה להניב לי &lt;strong&gt;זוג&lt;/strong&gt; של תוצאות שכל אחת מהן היא &lt;span&gt;$latex \pm1$&lt;/span&gt;. היא מה שקורה אם מודדים לפי &lt;span&gt;$latex I\otimes Z$&lt;/span&gt; ואז לפי &lt;span&gt;$latex Z\otimes I$&lt;/span&gt; (או ההפך). האופרטור &lt;span&gt;$latex Z\otimes Z$&lt;/span&gt; מתאר מדידה שונה, פשטנית יותר, שמחזירה לי רק שני ערכים מספריים אפשריים: או &lt;span&gt;$latex +1$&lt;/span&gt; או &lt;span&gt;$latex -1$&lt;/span&gt;, ולא בהכרח מעבירה את הקיוביטים למצב קונקרטי כמו &lt;span&gt;$latex \left|01\right\rangle $&lt;/span&gt;.&lt;/p&gt;

&lt;p&gt;אם זה נשמע חשוד, בואו נראה את המתמטיקה של העניין. כשאני מפעיל את &lt;span&gt;$latex Z\otimes Z$&lt;/span&gt; על מצב קוונטי, אני מפעיל &lt;span&gt;$latex Z$&lt;/span&gt; על כל קיוביט לחוד ואם קיבלתי את אותו קיוביט מוכפל בסקלר כלשהו, אני מוציא את הסקלר החוצה (זו התכונה &lt;span&gt;$latex \lambda v\otimes\tau u=\left(\lambda\tau\right)\left(v\otimes u\right)$&lt;/span&gt; של מכפלות טנזוריות). לכן אני הולך לקבל&lt;/p&gt;

&lt;ul&gt; &lt;li&gt;&lt;span&gt;$latex Z\otimes Z\left|00\right\rangle =\left|00\right\rangle $&lt;/span&gt;&lt;/li&gt;


&lt;li&gt;&lt;span&gt;$latex Z\otimes Z\left|01\right\rangle =-\left|01\right\rangle $&lt;/span&gt;&lt;/li&gt;


&lt;li&gt;&lt;span&gt;$latex Z\otimes Z\left|10\right\rangle =-\left|10\right\rangle $&lt;/span&gt;&lt;/li&gt;


&lt;li&gt;&lt;span&gt;$latex Z\otimes Z\left|11\right\rangle =\left|11\right\rangle $&lt;/span&gt;&lt;/li&gt;

&lt;/ul&gt;

&lt;p&gt;כאשר השוויון האחרון נובע מכך שהוצאנו החוצה &lt;strong&gt;פעמיים&lt;/strong&gt; את הסקלר &lt;span&gt;$latex -1$&lt;/span&gt; והרי &lt;span&gt;$latex \left(-1\right)\left(-1\right)=1$&lt;/span&gt;.&lt;/p&gt;

&lt;p&gt;עכשיו אפשר לראות שהפירוק הספקטרלי של &lt;span&gt;$latex Z\otimes Z$&lt;/span&gt; הוא&lt;/p&gt;

&lt;p&gt;&lt;span&gt;$latex Z\otimes Z=\left(\left|00\right\rangle \left\langle 00\right|+\left|11\right\rangle \left\langle 11\right|\right)-\left(\left|01\right\rangle \left\langle 01\right|+\left|10\right\rangle \left\langle 10\right|\right)$&lt;/span&gt;&lt;/p&gt;

&lt;p&gt;כלומר, למדוד לפי &lt;span&gt;$latex Z\otimes Z$&lt;/span&gt; דורש לבצע הטלה לפי אחד משני האופרטורים שבסכום - זו הטלה על מרחב שבו ייתכן שהקיוביטים &lt;strong&gt;שזורים&lt;/strong&gt;, גם אם קודם הם לא היו כאלו! בקיצור, אל תחשבו על &lt;span&gt;$latex Z\otimes Z$&lt;/span&gt; בתור “מדידה של שני הקיוביטים”, זה ממש לא נכון.&lt;/p&gt;

&lt;p&gt;אחרי כל הדיון הזה, אני מקווה שכבר ברור שיש לנו בסיס משותף של וקטורים עצמיים עבור כל שלושת האופרטורים: הבסיס ה”סטנדרטי”, &lt;span&gt;$latex \left\{ \left|00\right\rangle ,\left|01\right\rangle ,\left|10\right\rangle ,\left|11\right\rangle \right\} $&lt;/span&gt;. הוקטור &lt;span&gt;$latex \left|11\right\rangle $&lt;/span&gt; הוא דוגמא לוקטור שמתאים לערכים עצמיים שונים עבור אופרטורים שונים: עבור &lt;span&gt;$latex I\otimes Z$&lt;/span&gt; ו-&lt;span&gt;$latex Z\otimes I$&lt;/span&gt; הוא מתאים לערך העצמי &lt;span&gt;$latex -1$&lt;/span&gt; ואילו עבור &lt;span&gt;$latex Z\otimes Z$&lt;/span&gt; הוא מתאים לערך העצמי &lt;span&gt;$latex +1$&lt;/span&gt;. לכן אפשר לחשוב על מדידה סימולטנית של שלושת האופרטורים הללו בתור בחירה של אחד מאברי הבסיס הללו ואז חישוב הערכים העצמיים שמתאימים לו, כפי שכבר תיארתי למעלה.&lt;/p&gt;

&lt;p&gt;אם יש לנו מצב קוונטי כללי &lt;span&gt;$latex \left|\psi\right\rangle $&lt;/span&gt;, אין נדע באיזו הסתברות לבחור איבר בסיס כלשהו? ובכן, זה העיקרון הכללי שראינו בפוסט הקודם: נכתוב &lt;span&gt;$latex \left|\psi\right\rangle =\sum_{x\in\left\{ 0,1\right\} ^{2}}\alpha_{x}\left|x\right\rangle $&lt;/span&gt; ואז ההסתברות ש-&lt;span&gt;$latex \left|x\right\rangle $&lt;/span&gt; יעלה בגורל היא &lt;span&gt;$latex \left|\alpha_{x}\right|^{2}$&lt;/span&gt;.&lt;/p&gt;

&lt;p&gt;עם זאת, אני רוצה שנראה עוד דרך התבוננות על הסיפור הזה ששקולה מתמטית. למעלה תיארתי את מה שעושים בשורה הראשונה בתור “קודם מודדים את הקיוביט הראשון ואז את השני”, כלומר קודם מבצעים מדידה לפי האופרטור &lt;span&gt;$latex Z\otimes I$&lt;/span&gt; ואז לפי &lt;span&gt;$latex I\otimes Z$&lt;/span&gt;. די ברור שהמדידות הללו אכן יניבו מצב קוונטי שהוא מהצורה &lt;span&gt;$latex \left|b_{1}b_{2}\right\rangle $&lt;/span&gt; כאשר &lt;span&gt;$latex b_{1},b_{2}\in\left\{ 0,1\right\} $&lt;/span&gt; - המדידה על פי &lt;span&gt;$latex Z\otimes I$&lt;/span&gt; “מכריחה” את הקיוביט הראשון להיות 0 או 1 והמדידה על פי &lt;span&gt;$latex I\otimes Z$&lt;/span&gt; “מכריחה” את השני. אבל יש בדרך ההצגה הזו שבירת סימטריה מעצבנת כי &lt;span&gt;$latex Z\otimes Z$&lt;/span&gt; המסכן נאלץ לחכות בצד בזמן ש-&lt;span&gt;$latex Z\otimes I$&lt;/span&gt; ו-&lt;span&gt;$latex I\otimes Z$&lt;/span&gt; עושים חיים, ובפועל בכלל לא “מודדים” אותו אלא מסיקים מה הערך שלו מתוך שני הערכים האחרים שהתקבלו. אבל האם באמת יקרה משהו שונה אם נכניס פנימה גם מדידה לפי &lt;span&gt;$latex Z\otimes Z$&lt;/span&gt;?&lt;/p&gt;

&lt;p&gt;ובכן, נניח שמדדנו קודם לפי &lt;span&gt;$latex Z\otimes Z$&lt;/span&gt;. המצב הקוונטי שלנו בהתחלה הוא &lt;span&gt;$latex \left|++\right\rangle $&lt;/span&gt;, ואם קשה לנו לעבוד עם מצב שנראה ככה, זכרו שזה בסך הכל דרך אחרת לכתוב &lt;span&gt;$latex \frac{\left|00\right\rangle +\left|01\right\rangle +\left|10\right\rangle +\left|11\right\rangle }{2}$&lt;/span&gt;. כעת, נניח שהערך העצמי &lt;span&gt;$latex -1$&lt;/span&gt; הוא זה שעלה בגורל, כדי שיהיה לנו מעניין. זה אומר שאנחנו מפעילים את האופרטור &lt;span&gt;$latex \left|01\right\rangle \left\langle 01\right|+\left|10\right\rangle \left\langle 10\right|$&lt;/span&gt; על המצב הקוונטי &lt;span&gt;$latex \left|++\right\rangle $&lt;/span&gt; שלנו כדי לראות מה יהיה מצב המערכת אחרי המדידה הזו, ואז מנרמלים את התוצאה. אם תעשו את החשבון, תראו שנקבל &lt;span&gt;$latex \frac{\left|01\right\rangle +\left|10\right\rangle }{\sqrt{2}}$&lt;/span&gt; (שזו תוצאה צפויה גם בלי לעשות חשבון בגלל הסימטריה של העסק, אבל טוב לעשות את החשבון ולראות שאנחנו לא מרמים את עצמנו).&lt;/p&gt;

&lt;p&gt;עכשיו, את התוצאה הזו נמדוד לפי האופרטור &lt;span&gt;$latex Z\otimes I$&lt;/span&gt;. נניח בשביל האקשן שקיבלנו הפעם דווקא &lt;span&gt;$latex +1$&lt;/span&gt;. זה אומר שההטלה שעלתה בגורל היא &lt;span&gt;$latex \left|00\right\rangle \left\langle 00\right|+\left|01\right\rangle \left\langle 01\right|$&lt;/span&gt;, והיא מעבירה אותנו אחרי נירמול למצב &lt;span&gt;$latex \left|01\right\rangle $&lt;/span&gt;. וזה… אחד מהוקטורים העצמיים בבסיס הוקטורים העצמיים המשותפים! כפי שהבטחתי! ואם נסתכל עכשיו על האופרטור &lt;span&gt;$latex I\otimes Z$&lt;/span&gt; שלא השתתף במדידות, הערך העצמי של &lt;span&gt;$latex \left|01\right\rangle $&lt;/span&gt; עבור האופרטור הזה הוא &lt;span&gt;$latex -1$&lt;/span&gt;, כך שאנחנו מקבלים את תוצאות המדידות &lt;span&gt;$latex +1,-1,-1$&lt;/span&gt; וזו תוצאה חוקית עבור אליס.&lt;/p&gt;

&lt;p&gt;סיימנו עם הדוגמא הזו? יפה, עכשיו בואו נעבור להבין את המקרה הכללי.&lt;/p&gt;

&lt;h2&gt;חלק רביעי, שבו הציפור הארורה הזאתי אמורה כבר להתחיל לטוס&lt;/h2&gt;

&lt;p&gt;אחרי שהבנו איך עובדת השורה הראשונה, כדאי להסביר איך עובדות שאר השורות והעמודות, אבל לפני זה בואו נוכיח שני דברים באופן כללי: שבכל שורה ועמודה כל האופרטורים &lt;strong&gt;מתחלפים בכפל&lt;/strong&gt; (ולכן יש להם בסיס משותף של וקטורים עצמיים), ושתוצאות המדידה של כל שורה ועמודה הן בעלות קורלציה כזו שמתאימה לחוקים של אליס/בוב.&lt;/p&gt;

&lt;p&gt;התחלפות בכפל נובעת מהתכונות הנחמדות של אופרטורי פאולי, &lt;span&gt;$latex \left\{ I,X,Y,Z\right\} $&lt;/span&gt;. ראשית, &lt;span&gt;$latex I$&lt;/span&gt; היא בסך הכל מטריצת הזהות ולכן מתחלפת בכפל עם כל דבר, וכמו כן כל מטריצה מתחלפת עם עצמה בכפל, כמובן; שנית, כל זוג מטריצות אחר מתחלף בכפל עד כדי סימן, כלומר:&lt;/p&gt;

&lt;ul&gt; &lt;li&gt;&lt;span&gt;$latex XY=-YX$&lt;/span&gt;&lt;/li&gt;


&lt;li&gt;&lt;span&gt;$latex XZ=-ZX$&lt;/span&gt;&lt;/li&gt;


&lt;li&gt;&lt;span&gt;$latex YZ=-ZY$&lt;/span&gt;&lt;/li&gt;

&lt;/ul&gt;

&lt;p&gt;את זה אפשר לבדוק על ידי חישוב ישיר.&lt;/p&gt;

&lt;p&gt;עם החוקים הללו, בדיקה שכל זוג אופרטורים הוא מתחל, היא פשוטה. בשתי השורות והעמודות הראשונות כל מכפלה מערבת רק כפל מטריצה ב-&lt;span&gt;$latex I$&lt;/span&gt; או כפל מטריצה בעצמה, כך שההתחלפות טרויוויאלית; עבור השורה השלישית והעמודה השלישית, כל מכפלה מערבת החלפה בין שתי מטריצות שונות &lt;strong&gt;בשני הרכיבים&lt;/strong&gt; כך שהתוצאה תוכפל ב-&lt;span&gt;$latex -1$&lt;/span&gt; פעמיים, ולכן נקבל התחלפות גם במקרה הזה (קשה להאמין? תבדקו!)&lt;/p&gt;

&lt;p&gt;עכשיו, למה תוצאות המדידות של כל שורה ועמודה מקיימות את הדרישות מאליס ובוב? כאן גישת ה”אופרטורים שמופעלים על וקטור עצמי משותף” מאוד עוזרת לנו. בואו נניח לרגע באופן כללי ש-&lt;span&gt;$latex A,B,C$&lt;/span&gt; הם אופרטורים כלשהם עם וקטור עצמי משותף &lt;span&gt;$latex v$&lt;/span&gt;, כלומר&lt;/p&gt;

&lt;p&gt;&lt;span&gt;$latex Av=\lambda_{A}v$&lt;/span&gt;&lt;/p&gt;

&lt;p&gt;&lt;span&gt;$latex Bv=\lambda_{B}v$&lt;/span&gt;&lt;/p&gt;

&lt;p&gt;&lt;span&gt;$latex Cv=\lambda_{C}v$&lt;/span&gt;&lt;/p&gt;

&lt;p&gt;אז &lt;span&gt;$latex \left(CBA\right)v=\lambda_{A}\lambda_{B}\lambda_{C}v$&lt;/span&gt;. כלומר, אנחנו יכולים לדעת את &lt;strong&gt;המכפלה&lt;/strong&gt; של הערכים העצמיים אם נסתכל על פעולת &lt;strong&gt;המכפלה&lt;/strong&gt; של האופרטורים על הוקטור העצמי.&lt;/p&gt;

&lt;p&gt;הנה מה שיקרה: לכל &lt;strong&gt;שורה&lt;/strong&gt;, המכפלה הולכת לצאת האופרטור &lt;span&gt;$latex I\otimes I$&lt;/span&gt;, שיש לו את הערך העצמי &lt;span&gt;$latex +1$&lt;/span&gt; עבור &lt;strong&gt;כל&lt;/strong&gt; וקטור. זה אומר שמכפלת שלושת התאים שאליס ממלאת בשורה תצא &lt;span&gt;$latex +1$&lt;/span&gt;, כלומר מספר התאים שבהם כתוב &lt;span&gt;$latex -1$&lt;/span&gt; הוא &lt;strong&gt;זוגי&lt;/strong&gt;. לעומת זאת, עבור בוב המכפלה של האופרטורים בכל עמודה תצא &lt;span&gt;$latex -I\otimes I$&lt;/span&gt;, מה שאומר שמספר התאים בעמודה שלו שבו יוצא &lt;span&gt;$latex -1$&lt;/span&gt; הוא &lt;strong&gt;אי זוגי&lt;/strong&gt;. האלגנטיות המתמטית הזו היא הסיבה שבגללה מלכתחילה דיברתי על &lt;span&gt;$latex +1,-1$&lt;/span&gt; בתאים של ריבוע הקסם ולא על &lt;span&gt;$latex 0,1$&lt;/span&gt; שנראו טבעיים יותר בשעתו.&lt;/p&gt;

&lt;p&gt;כדי לראות שהמכפלות יוצאות מה שאני מבטיח יש לנו תרגיל קליל באלגברה של מטריצות פאולי. הנה שתי התכונות שיהיו רלוונטיות לנו בנוסף לאלו שכבר ראינו:&lt;/p&gt;

&lt;ol&gt; &lt;li&gt;&lt;span&gt;$latex X^{2}=Y^{2}=Z^{2}=I$&lt;/span&gt;&lt;/li&gt;


&lt;li&gt;&lt;span&gt;$latex XYZ=i\cdot I$&lt;/span&gt;&lt;/li&gt;

&lt;/ol&gt;

&lt;p&gt;כפל האופרטורים בשורה הראשונה יוצא לנו &lt;span&gt;$latex \left(I\otimes Z\right)\cdot\left(Z\otimes I\right)\cdot\left(Z\otimes Z\right)=\left(Z^{2}\otimes Z^{2}\right)=I\otimes I$&lt;/span&gt;. אותו דבר בדיוק קורה בשורה השניה רק עם &lt;span&gt;$latex X$&lt;/span&gt; במקום &lt;span&gt;$latex Y$&lt;/span&gt;. השורה השלישית יותר מעניינת: כפל נותן לנו &lt;span&gt;$latex \left(-X\otimes Z\right)\cdot\left(-Z\otimes X\right)\cdot\left(Y\otimes Y\right)=\left(XZY\otimes ZXY\right)$&lt;/span&gt;. את שני הביטויים הללו - &lt;span&gt;$latex XZY$&lt;/span&gt; ו-&lt;span&gt;$latex ZXY$&lt;/span&gt; אפשר להעביר לצורה &lt;span&gt;$latex XYZ$&lt;/span&gt; על ידי החלפות של זוגות סמוכים וכפל במינוס 1. נקבל &lt;span&gt;$latex XZY=-XYZ=-i\cdot I$&lt;/span&gt; ו-&lt;span&gt;$latex ZXY=\left(-1\right)\left(-1\right)XYZ=i\cdot I$&lt;/span&gt;. לכן נקבל &lt;span&gt;$latex \left(XZY\otimes ZXY\right)=-i^{2}\left(I\otimes I\right)=I\otimes I$&lt;/span&gt;. כפי שאתם רואים, זה לא “מזל” שהכל עובד; המטריצה מהונדסת בקפידה כדי שכל האלמנטים בה ישחקו יפה.&lt;/p&gt;

&lt;p&gt;הבדיקה עבור העמודות דומה; עבור שתי העמודות הראשונות מה שקורה הוא כמעט אותו דבר ורק המינוס שמוצמד לאופרטורים בשורה השלישית מבטיח שנקבל תוצאה שהיא מינוס במקום פלוס. העמודה השלישית נותנת לנו &lt;span&gt;$latex XYZ\otimes XYZ=i^{2}\left(I\otimes I\right)=-I\otimes I$&lt;/span&gt;. זה מסיים את החלק הזה של הסיפור.&lt;/p&gt;

&lt;p&gt;מה שקרה כרגע היה אולי לב-לבו של כל הסיפור, ואני רוצה להדגיש אותו כדי שהאלגנטיות המתמטית לא תתפספס. מה שכבר ראינו הוא ש&lt;strong&gt;לא ניתן&lt;/strong&gt; למלא טבלה של &lt;span&gt;$latex 3\times3$&lt;/span&gt; עם המספרים &lt;span&gt;$latex +1,-1$&lt;/span&gt; כך שהמכפלה של כל שורה תהיה 1 והמכפלה של כל עמודה תהיה &lt;span&gt;$latex -1$&lt;/span&gt;; אבל &lt;strong&gt;כן אפשר&lt;/strong&gt; למלא אותה באיברים שהם &lt;strong&gt;אופרטורים&lt;/strong&gt; כך שהמכפלה של כל שורה תהיה האופרטור שמתאים ל-&lt;span&gt;$latex +1$&lt;/span&gt; והמכפלה של כל עמודה תהיה האופרטור שמתאים ל-&lt;span&gt;$latex -1$&lt;/span&gt;. בניסוח עוד יותר מתמטי: לא ניתן למלא את הטבלה באיברים של החבורה הכפלית &lt;span&gt;$latex \mathbb{Z}_{2}=\left\{ 1,-1\right\} $&lt;/span&gt; כך שמכפלת כל שורה היא &lt;span&gt;$latex 1$&lt;/span&gt; ומכפלת כל עמודה היא &lt;span&gt;$latex -1$&lt;/span&gt;, אבל כן ניתן למלא אותה באברי &lt;strong&gt;חבורת פאולי על שני קיוביטים&lt;/strong&gt;, שהיא חבורה “עשירה” יותר ש-&lt;span&gt;$latex 1,-1$&lt;/span&gt; הם איברים שלה (כלומר, &lt;span&gt;$latex \mathbb{Z}_{2}$&lt;/span&gt; היא תת-חבורה שלה) כך שתכונת הכפליות הזו כן מתקיימת. זה תרגיל נחמד לחשוב איפה ההוכחה שלא קיים ריבוע קסם עם &lt;span&gt;$latex \left\{ 1,-1\right\} $&lt;/span&gt; “נשברת”; מהר מאוד רואים שה&lt;strong&gt;קומוטטיביות&lt;/strong&gt; של &lt;span&gt;$latex \left\{ 1,-1\right\} $&lt;/span&gt; משחקת כאן תפקיד מרכזי, ולכן ה”קסם” של חבורת פאולי הוא בחוסר הקומוטטיביות שלה, &lt;a href=&quot;https://gadial.net/2017/08/13/finite_simple_groups/&quot;&gt;שכידוע&lt;/a&gt; מייצר חבורות מורכזות ומתוחכמות יותר.&lt;/p&gt;

&lt;h2&gt;חלק חמישי, שבו סוף סוף נבין מה הולך בשורה ועמודה מס' 3 הזו&lt;/h2&gt;

&lt;p&gt;אם לסכם מה ראינו בינתיים: ראינו שאם מודדים סימולטנית את כל האופרטורים שבשורה כלשהי, מקבלים מילוי של השורה שחוקי על פי אליס, ואם מודדים סימולטנית את כל האופרטורים בעמודה כלשהי מקבלים מילוי של העמודה שחוקי על פי בוב. ראינו גם איך בדיוק מודדים את השורה הראשונה; מה עם היתר?&lt;/p&gt;

&lt;p&gt;ובכן, השורה השניה זהה לראשונה, רק עם מדידה בבסיס &lt;span&gt;$latex X$&lt;/span&gt; ולא בבסיס &lt;span&gt;$latex Z$&lt;/span&gt;. הסברתי בפוסט הקודם מהי מדידה בבסיס &lt;span&gt;$latex X$&lt;/span&gt;, אבל הרעיון הוא פשוט: כזכור, &lt;span&gt;$latex \left|+\right\rangle $&lt;/span&gt; מתאר את המצב הקוונטי &lt;span&gt;$latex \frac{\left|0\right\rangle +\left|1\right\rangle }{\sqrt{2}}$&lt;/span&gt; ו-&lt;span&gt;$latex \left|-\right\rangle $&lt;/span&gt; מתאר את המצב הקוונטי &lt;span&gt;$latex \frac{\left|0\right\rangle -\left|1\right\rangle }{2}$&lt;/span&gt;. כעת, מדידה בבסיס &lt;span&gt;$latex X$&lt;/span&gt; של קיוביט בודד היא פשוט מדידה על פי הבסיס האורתונורמלי &lt;span&gt;$latex \left|+\right\rangle ,\left|-\right\rangle $&lt;/span&gt;. כדי למדוד את כל השורה, משתמשים בבסיס המשותף של הוקטורים העצמיים על שני קיוביטים: &lt;span&gt;$latex \left\{ \left|++\right\rangle ,\left|+-\right\rangle ,\left|-+\right\rangle ,\left|--\right\rangle \right\} $&lt;/span&gt;. המתמטיקה זהה באופיה לזו של המדידה על בסיס &lt;span&gt;$latex Z$&lt;/span&gt;.&lt;/p&gt;

&lt;p&gt;שתי &lt;strong&gt;העמודות&lt;/strong&gt; הראשונות הן קצת יותר טריקיות, אבל לא יותר מדי - מה שקורה בהן הוא שמודדים את אחד הקיוביטים בבסיס &lt;span&gt;$latex \left\{ \left|0\right\rangle ,\left|1\right\rangle \right\} $&lt;/span&gt; ואת השני בבסיס &lt;span&gt;$latex \left\{ \left|+\right\rangle ,\left|-\right\rangle \right\} $&lt;/span&gt;. אפשר לחשוב על זה בתור מדידה בבסיס “מעורב” שכזה של שני קיוביטים: עבור העמודה הראשונה, שבה &lt;span&gt;$latex X$&lt;/span&gt; הוא השמאלי ו-&lt;span&gt;$latex Z$&lt;/span&gt; הוא הימני, נמדוד בבסיס &lt;span&gt;$latex \left\{ \left|+0\right\rangle ,\left|+1\right\rangle ,\left|-0\right\rangle ,\left|-1\right\rangle \right\} $&lt;/span&gt;; עבור העמודה השניה נמדוד בבסיס &lt;span&gt;$latex \left\{ \left|0+\right\rangle ,\left|1+\right\rangle ,\left|0-\right\rangle ,\left|1-\right\rangle \right\} $&lt;/span&gt;.&lt;/p&gt;

&lt;p&gt;מה שמביא אותנו לשורה ועמודה מס’ 3. נתחיל עם השורה. האופרטורים בה הם &lt;span&gt;$latex -X\otimes Z,-Z\otimes X,Y\otimes Y$&lt;/span&gt;, מה שאומר שאנחנו בסיטואציה קצת יותר מורכבת מקודם - אי אפשר להסתכל על אף אחד מהאופרטורים הללו בתור מדידה של קיוביט אחד בלבד; זה כמו &lt;span&gt;$latex Z\otimes Z$&lt;/span&gt; מהשורה הראשונה שבהחלט &lt;strong&gt;לא&lt;/strong&gt; היה זהה ל”מודדים את הקיוביט הראשון ואז את השני”. אבל לא נורא - כל עוד אנחנו יודעים למצוא בסיס משותף של וקטורים עצמיים, הכל טוב. הבסיס פה הולך לצאת טיפה טריקי, אבל המתמטיקה לא ממש קשה.&lt;/p&gt;

&lt;p&gt;נתחיל עם האופרטור &lt;span&gt;$latex Y\otimes Y$&lt;/span&gt;. עדיין לא היה לנו &lt;span&gt;$latex Y$&lt;/span&gt;, אז בואו נזכור מה הוא עושה - הוא פועל כמו מין שילוב של &lt;span&gt;$latex X$&lt;/span&gt; ושל &lt;span&gt;$latex Z$&lt;/span&gt; עם מרוכבים:&lt;/p&gt;

&lt;p&gt;&lt;span&gt;$latex Y\left|0\right\rangle =i\left|1\right\rangle $&lt;/span&gt;&lt;/p&gt;

&lt;p&gt;&lt;span&gt;$latex Y\left|1\right\rangle =-i\left|0\right\rangle $&lt;/span&gt;&lt;/p&gt;

&lt;p&gt;לכן, אם נפעיל את &lt;span&gt;$latex Y\otimes Y$&lt;/span&gt; על שני קיוביטים, נקבל:&lt;/p&gt;

&lt;p&gt;&lt;span&gt;$latex Y\otimes Y\left|00\right\rangle =-\left|11\right\rangle $&lt;/span&gt;&lt;/p&gt;

&lt;p&gt;&lt;span&gt;$latex Y\otimes Y\left|01\right\rangle =\left|10\right\rangle $&lt;/span&gt;&lt;/p&gt;

&lt;p&gt;&lt;span&gt;$latex Y\otimes Y\left|10\right\rangle =\left|01\right\rangle $&lt;/span&gt;&lt;/p&gt;

&lt;p&gt;&lt;span&gt;$latex Y\otimes Y\left|11\right\rangle =-\left|00\right\rangle $&lt;/span&gt;&lt;/p&gt;

&lt;p&gt;ה-&lt;span&gt;$latex i$&lt;/span&gt; המרוכב נעלם - בגלל שיש שני &lt;span&gt;$latex Y$&lt;/span&gt;-ים הוא מוכפל בעצמו והופך ל-&lt;span&gt;$latex -1$&lt;/span&gt; הזה שיש לחלק מהמצבים.&lt;/p&gt;

&lt;p&gt;בעזרת הנוסחאות הללו קל למדי לנחש מה יהיו הוקטורים העצמיים, אם מתעצלים לעבוד “לפי הספר” ופשוט לפתור מערכת של משוואות: &lt;span&gt;$latex \frac{\left|00\right\rangle +\left|11\right\rangle }{\sqrt{2}}$&lt;/span&gt; יהיה וקטור עצמי עם הערך העצמי &lt;span&gt;$latex -1$&lt;/span&gt;, ואילו &lt;span&gt;$latex \frac{\left|00\right\rangle -\left|11\right\rangle }{\sqrt{2}}$&lt;/span&gt; יהיה עם הערך העצמי 1; ובדומה, &lt;span&gt;$latex \frac{\left|01\right\rangle +\left|10\right\rangle }{\sqrt{2}}$&lt;/span&gt; יהיה עם הערך העצמי &lt;span&gt;$latex 1$&lt;/span&gt; ואילו &lt;span&gt;$latex \frac{\left|01\right\rangle -\left|10\right\rangle }{\sqrt{2}}$&lt;/span&gt; יהיה עם הערך העצמי &lt;span&gt;$latex -1$&lt;/span&gt;. המצבים הללו כל כך שימושיים שהגיע הזמן לתת גם להם סימון מיוחד:&lt;/p&gt;

&lt;ul&gt; &lt;li&gt;&lt;span&gt;$latex \left|\Phi^{+}\right\rangle =\frac{\left|00\right\rangle +\left|11\right\rangle }{\sqrt{2}}$&lt;/span&gt;&lt;/li&gt;


&lt;li&gt;&lt;span&gt;$latex \left|\Phi^{-}\right\rangle =\frac{\left|00\right\rangle -\left|11\right\rangle }{\sqrt{2}}$&lt;/span&gt;&lt;/li&gt;


&lt;li&gt;&lt;span&gt;$latex \left|\Psi^{+}\right\rangle =\frac{\left|01\right\rangle +\left|10\right\rangle }{\sqrt{2}}$&lt;/span&gt;&lt;/li&gt;


&lt;li&gt;&lt;span&gt;$latex \left|\Psi^{-}\right\rangle =\frac{\left|01\right\rangle -\left|10\right\rangle }{\sqrt{2}}$&lt;/span&gt;&lt;/li&gt;

&lt;/ul&gt;

&lt;p&gt;שהסימונים לא יבלבלו אתכם: &lt;span&gt;$latex \left|\Phi^{+}\right\rangle $&lt;/span&gt; הוא וקטור עצמי של הערך העצמי &lt;strong&gt;השלילי&lt;/strong&gt; &lt;span&gt;$latex -1$&lt;/span&gt; של &lt;span&gt;$latex Y\otimes Y$&lt;/span&gt;, וגם &lt;span&gt;$latex \left|\Psi^{-}\right\rangle $&lt;/span&gt; מתאים לערך העצמי הזה, ואילו &lt;span&gt;$latex \left|\Phi^{-}\right\rangle $&lt;/span&gt; ו-&lt;span&gt;$latex \left|\Psi^{+}\right\rangle $&lt;/span&gt; מתאימים לערך העצמי 1.&lt;/p&gt;

&lt;p&gt;איך הוקטורים הללו משחקים עם שני האופרטורים האחרים בשורה?&lt;/p&gt;

&lt;p&gt;ובכן, נסתכל לרגע על &lt;span&gt;$latex -X\otimes Z$&lt;/span&gt;. אנחנו יודעים ש-&lt;span&gt;$latex X$&lt;/span&gt; פועל כך:&lt;/p&gt;

&lt;p&gt;&lt;span&gt;$latex X\left|0\right\rangle =\left|1\right\rangle $&lt;/span&gt;&lt;/p&gt;

&lt;p&gt;&lt;span&gt;$latex X\left|1\right\rangle =\left|0\right\rangle $&lt;/span&gt;&lt;/p&gt;

&lt;p&gt;ולכן:&lt;/p&gt;

&lt;p&gt;&lt;span&gt;$latex -X\otimes Z\left|00\right\rangle =-\left|10\right\rangle $&lt;/span&gt;&lt;/p&gt;

&lt;p&gt;&lt;span&gt;$latex -X\otimes Z\left|11\right\rangle =\left|01\right\rangle $&lt;/span&gt;&lt;/p&gt;

&lt;p&gt;ולכן אם נפעיל את &lt;span&gt;$latex -X\otimes Z$&lt;/span&gt; על הוקטור &lt;span&gt;$latex \left|\Phi^{+}\right\rangle $&lt;/span&gt; נקבל… &lt;span&gt;$latex \frac{\left|01\right\rangle -\left|10\right\rangle }{\sqrt{2}}=\left|\Psi^{-}\right\rangle $&lt;/span&gt;. וזה אומר ש-&lt;span&gt;$latex \left|\Phi^{+}\right\rangle $&lt;/span&gt; הוא בכלל לא וקטור עצמי של &lt;span&gt;$latex -X\otimes Z$&lt;/span&gt;…? איך זה ייתכן? הוקטורים העצמיים לא אמורים להיות משותפים?! האם המתמטיקה קורסת?!&lt;/p&gt;

&lt;p&gt;ובכן, כמובן שלא. אם אופרטורים לכסינים הם מתחלפים בכפל זה אומר ש&lt;strong&gt;יש &lt;/strong&gt;להם בסיס משותף של וקטורים עצמיים, לא ש&lt;strong&gt;כל&lt;/strong&gt; בסיס של וקטורים עצמיים לאחד האופרטורים יהיה כזה גם עבור השני. צריך לפעול בחוכמה כדי למצוא את הבסיס המשותף. אם תסתכלו בפוסט שלי על לכסון סימולטני זה מוסבר שם, אבל למה לא להסביר את זה שוב עבור המקרה הקונקרטי שלנו.&lt;/p&gt;

&lt;p&gt;קודם ראינו ש-&lt;span&gt;$latex \left|\Phi^{+}\right\rangle ,\left|\Psi^{-}\right\rangle $&lt;/span&gt; הם הוקטורים העצמיים של &lt;span&gt;$latex Y\otimes Y$&lt;/span&gt; שפורשים את המרחב העצמי שמתאים ל-&lt;span&gt;$latex -1$&lt;/span&gt;. מה שאפשר לומר בודאות הוא שהמרחב הזה הוא תת-מרחב שמור של &lt;span&gt;$latex -X\otimes Z$&lt;/span&gt; (זה נובע מההתחלפות בכפל) - כלומר, שאם מפעילים את האופרטור הזה על איבר בתוך תת-המרחב, הפלט גם הוא שייך לתת-המרחב. ואכן, הפעלת &lt;span&gt;$latex -X\otimes Z$&lt;/span&gt; על &lt;span&gt;$latex \left|\Phi^{+}\right\rangle $&lt;/span&gt; החזירה את &lt;span&gt;$latex \left|\Psi^{-}\right\rangle $&lt;/span&gt; ששייך לתת-המרחב, והפעלה שלו על &lt;span&gt;$latex \left|\Psi^{-}\right\rangle $&lt;/span&gt; תחזיר את &lt;span&gt;$latex \left|\Phi^{+}\right\rangle $&lt;/span&gt;. לכן השאלה היא - איזה וקטור ששייך למרחב הזה הוא גם וקטור עצמי של &lt;span&gt;$latex -X\otimes Z$&lt;/span&gt;?&lt;/p&gt;

&lt;p&gt;ובכן, אפשר לפתור את זה בשיטה הרגילה של פתרון מערכת משוואות, אבל יותר קל לשים לב לכך שהאופרטור מחליף בין &lt;span&gt;$latex \left|\Phi^{+}\right\rangle $&lt;/span&gt; ובין &lt;span&gt;$latex \left|\Psi^{-}\right\rangle $&lt;/span&gt; ולכן הסכום שלהם &lt;span&gt;$latex \frac{\left|\Phi^{+}\right\rangle +\left|\Psi^{-}\right\rangle }{\sqrt{2}}$&lt;/span&gt; יהיה וקטור עצמי של האופרטור, עם הערך העצמי 1. הסכום הזה הוא שייך למרחב העצמי של &lt;span&gt;$latex Y\otimes Y$&lt;/span&gt; ולכן הוא גם וקטור עצמי של האופרטור הזה - הנה לכם הוקטור העצמי המשותף שחיפשנו. פורמלית, הוקטור הזה שווה ל-&lt;/p&gt;

&lt;p&gt;&lt;span&gt;$latex \frac{\left|\Phi^{+}\right\rangle +\left|\Psi^{-}\right\rangle }{\sqrt{2}}=\frac{\left|00\right\rangle +\left|01\right\rangle -\left|10\right\rangle +\left|11\right\rangle }{2}$&lt;/span&gt;&lt;/p&gt;

&lt;p&gt;שלושת הוקטורים העצמיים המשותפים האחרים דומים במבנה שלהם - רק מחליפים את זהות האיבר שיש לו מינוס. כלומר הם יהיו&lt;/p&gt;

&lt;ul&gt; &lt;li&gt;&lt;span&gt;$latex \frac{-\left|00\right\rangle +\left|01\right\rangle +\left|10\right\rangle +\left|11\right\rangle }{2}$&lt;/span&gt;&lt;/li&gt;


&lt;li&gt;&lt;span&gt;$latex \frac{\left|00\right\rangle -\left|01\right\rangle +\left|10\right\rangle +\left|11\right\rangle }{2}$&lt;/span&gt;&lt;/li&gt;


&lt;li&gt;&lt;span&gt;$latex \frac{\left|00\right\rangle +\left|01\right\rangle +\left|10\right\rangle -\left|11\right\rangle }{2}$&lt;/span&gt;&lt;/li&gt;

&lt;/ul&gt;

&lt;p&gt;וזה מסיים את הסיפור גם במקרה הזה - עכשיו אנחנו יודעים מהם אברי הבסיס שצריך למדוד בשביל לטפל בשורה השלישית.&lt;/p&gt;

&lt;p&gt;נשאר רק להבין את העמודה השלישית, עם האופרטורים &lt;span&gt;$latex Z\otimes Z$&lt;/span&gt;, &lt;span&gt;$latex X\otimes X$&lt;/span&gt; ו-&lt;span&gt;$latex Y\otimes Y$&lt;/span&gt;. כאן המצב עוד יותר קל: הבסיס &lt;span&gt;$latex \left\{ \left|\Phi^{+}\right\rangle ,\left|\Phi^{-}\right\rangle ,\left|\Psi^{+}\right\rangle ,\left|\Psi^{-}\right\rangle \right\} $&lt;/span&gt; (שנקרא לפעמים “בסיס בל”) הוא עצמו הבסיס המשותף - נסו להפעיל את &lt;span&gt;$latex Z\otimes Z$&lt;/span&gt; או &lt;span&gt;$latex X\otimes X$&lt;/span&gt; על המצבים הללו ולראות מה קורה.&lt;/p&gt;

&lt;p&gt;אז מה נשאר לנו?&lt;/p&gt;

&lt;h2&gt;פרק שישי, שבו אנחנו סוף סוף חוזרים אל עניין השזירה ההוא&lt;/h2&gt;

&lt;p&gt;כל מה שעשינו עד כה נועד לתאר בפרוטרוט את מה שאליס ובוב עושים לבדם - שניהם עושים משהו עם הקיוביטים שלהם, מקבלים תוצאה וממלאים את הריבוע לפיה. הוכחנו שזה מייצר מילוי חוקי על פי הכללים של אליס ובוב, אבל עוד לא הוכחנו את הדבר הכי חשוב - שמה שאליס ובוב עושים הוא &lt;strong&gt;עקבי&lt;/strong&gt;, כלומר שהם ממלאים באותה צורה את המשבצת שמשותפת לשניהם. כאן נכנסת לפעולה העובדה שהקיוביטים שעליהם הם פעלו מלכתחילה היו שזורים.&lt;/p&gt;

&lt;p&gt;כזכור, אנחנו מתחילים את הסיפור כשלאליס ובוב יש זוג קיוביטים שנמצאים יחד במצב &lt;span&gt;$latex \frac{\left|00\right\rangle +\left|11\right\rangle }{\sqrt{2}}$&lt;/span&gt;. למעשה, יש להם &lt;strong&gt;שני&lt;/strong&gt; זוגות כאלו (זוגות שבהם לאליס יש קיוביט אחד ולבוב את השני). המצב הקוונטי הזה כל כך מעניין שנתתי לו סימון: &lt;span&gt;$latex \left|\Phi^{+}\right\rangle $&lt;/span&gt;. עכשיו, לכתוב את המצב הזה בתור &lt;span&gt;$latex \frac{\left|00\right\rangle +\left|11\right\rangle }{\sqrt{2}}$&lt;/span&gt; זה קצת מטעה כי זה נותן את הרושם השגוי שיש איזו חשיבות מיוחדת ל-&lt;span&gt;$latex \left|0\right\rangle $&lt;/span&gt; ו-&lt;span&gt;$latex \left|1\right\rangle $&lt;/span&gt;, אבל אין להם: באותה מידה בדיוק אפשר לכתוב &lt;span&gt;$latex \left|\Phi^{+}\right\rangle =\frac{\left|++\right\rangle +\left|--\right\rangle }{\sqrt{2}}$&lt;/span&gt;. וגם לבסיס &lt;span&gt;$latex \left\{ \left|+\right\rangle ,\left|-\right\rangle \right\} $&lt;/span&gt; אין פה חשיבות מיוחדת. הנה תיאור כללי שיהיה קריטי עבורנו כדי להבין למה הקסם של אליס ובוב עובד: אם &lt;span&gt;$latex \left|\psi_{1}\right\rangle ,\left|\psi_{2}\right\rangle $&lt;/span&gt; הוא &lt;strong&gt;בסיס אורתונורמלי&lt;/strong&gt; כלשהו של המרחב שנפרש בידי &lt;span&gt;$latex \left|0\right\rangle ,\left|1\right\rangle $&lt;/span&gt;, ואם נכתוב&lt;/p&gt;

&lt;p&gt;&lt;span&gt;$latex \left|\psi_{1}\right\rangle =\alpha_{1}\left|0\right\rangle +\beta_{1}\left|1\right\rangle $&lt;/span&gt;&lt;/p&gt;

&lt;p&gt;&lt;span&gt;$latex \left|\psi_{2}\right\rangle =\alpha_{2}\left|0\right\rangle +\beta_{2}\left|1\right\rangle $&lt;/span&gt;&lt;/p&gt;

&lt;p&gt;ועכשיו נגדיר בסיס אורתונורמלי חדש על ידי &lt;strong&gt;הצמדה&lt;/strong&gt; של המקדמים, כלומר נגדיר&lt;/p&gt;

&lt;p&gt;&lt;span&gt;$latex \left|\phi_{1}\right\rangle =\alpha_{1}^{\dagger}\left|0\right\rangle +\beta_{1}^{\dagger}\left|1\right\rangle $&lt;/span&gt;&lt;/p&gt;

&lt;p&gt;&lt;span&gt;$latex \left|\phi_{2}\right\rangle =\alpha_{2}^{\dagger}\left|0\right\rangle +\beta_{2}^{\dagger}\left|1\right\rangle $&lt;/span&gt;&lt;/p&gt;

&lt;p&gt;אז מתקיים הדבר הבא: &lt;span&gt;$latex \left|\Phi^{+}\right\rangle =\frac{\left|\psi_{1}\phi_{1}\right\rangle +\left|\psi_{2}\phi_{2}\right\rangle }{\sqrt{2}}$&lt;/span&gt;&lt;/p&gt;

&lt;p&gt;כדי לראות שזה קורה, אפשר פשוט “לפתוח” את הביטויים &lt;span&gt;$latex \left|\psi_{1}\phi_{1}\right\rangle $&lt;/span&gt; ו-&lt;span&gt;$latex \left|\psi_{2}\phi_{2}\right\rangle $&lt;/span&gt; ולייצג אותם בעזרת אברי הבסיס &lt;span&gt;$latex \left\{ \left|00\right\rangle ,\left|01\right\rangle ,\left|10\right\rangle ,\left|11\right\rangle \right\} $&lt;/span&gt; ואז לראות אילו מקדמים מתאפסים ואילו יוצאים שווים ל-1:&lt;/p&gt;

&lt;p&gt;&lt;span&gt;$latex \left|\psi_{1}\phi_{1}\right\rangle =\left|\alpha_{1}\right|^{2}\left|00\right\rangle +\alpha_{1}\beta_{1}^{\dagger}\left|01\right\rangle +\left(\alpha_{1}\beta_{1}^{\dagger}\right)^{\dagger}\left|10\right\rangle +\left|\beta_{1}\right|^{2}\left|11\right\rangle $&lt;/span&gt;&lt;/p&gt;

&lt;p&gt;&lt;span&gt;$latex \left|\psi_{2}\phi_{2}\right\rangle =\left|\alpha_{2}\right|^{2}\left|00\right\rangle +\alpha_{2}\beta_{2}^{\dagger}\left|01\right\rangle +\left(\alpha_{2}\beta_{2}\right)^{\dagger}\left|10\right\rangle +\left|\beta_{2}\right|^{2}\left|11\right\rangle $&lt;/span&gt;&lt;/p&gt;

&lt;p&gt;ולכן, אחרי חיבור, נראה שאנחנו בעצם רוצים שיתקיים&lt;/p&gt;

&lt;ul&gt; &lt;li&gt;&lt;span&gt;$latex \left|\alpha_{1}\right|^{2}+\left|\alpha_{2}\right|^{2}=1$&lt;/span&gt;&lt;/li&gt;


&lt;li&gt;&lt;span&gt;$latex \left|\beta_{1}\right|^{2}+\left|\beta_{2}\right|^{2}=1$&lt;/span&gt;&lt;/li&gt;


&lt;li&gt;&lt;span&gt;$latex \alpha_{1}\beta_{1}^{\dagger}+\alpha_{2}\beta_{2}^{\dagger}=0$&lt;/span&gt;&lt;/li&gt;

&lt;/ul&gt;

&lt;p&gt;זה נובע מהאורתונורמליות של &lt;span&gt;$latex \left\{ \left|\psi_{1}\right\rangle ,\left|\psi_{2}\right\rangle \right\} $&lt;/span&gt;, אבל קצת טריקי לראות את זה. אם נרשום מטריצה שבה האיברים הללו הם הוקטורים:&lt;/p&gt;

&lt;p&gt;&lt;span&gt;$latex U=\left(\begin{array}{cc} \alpha_{1} &amp;amp; \alpha_{2}\\ \beta_{1} &amp;amp; \beta_{2} \end{array}\right)$&lt;/span&gt;&lt;/p&gt;

&lt;p&gt;אז האורתונורמליות של הבסיס פירושה ש-&lt;span&gt;$latex U^{\dagger}U=I$&lt;/span&gt;, כלומר &lt;span&gt;$latex U^{\dagger}=U^{-1}$&lt;/span&gt; (אומרים על זה ש-&lt;span&gt;$latex U$&lt;/span&gt; היא &lt;strong&gt;מטריצה אוניטרית&lt;/strong&gt;). מכיוון שמטריצה מתחלפת בכפל עם ההופכית שלה (זה משפט לא לגמרי טריוויאלי אבל אני מרשה לעצמי לחפף פה) אז &lt;span&gt;$latex UU^{\dagger}=I$&lt;/span&gt; וזה נותן לנו בדיוק את השוויונות שרציתי למעלה (נסו לכפול את המטריצות ולראות מה קורה).&lt;/p&gt;

&lt;p&gt;יפה, אז לסיכום, ראינו שאפשר לכתוב את &lt;span&gt;$latex \left|\Phi^{+}\right\rangle $&lt;/span&gt; בצורות רבות ושונות. איך זה עוזר לנו? ובכן, בואו נזכור למה &lt;span&gt;$latex \frac{\left|00\right\rangle +\left|11\right\rangle }{\sqrt{2}}$&lt;/span&gt; היה מצב מעניין מלכתחילה: כי אם אנחנו מודדים &lt;strong&gt;את הקיוביט הראשון&lt;/strong&gt; לפי הבסיס הסטנדרטי ומקבלים &lt;span&gt;$latex \left|0\right\rangle $&lt;/span&gt; זה “הכריח” גם את הקיוביט השני להיות &lt;span&gt;$latex \left|0\right\rangle $&lt;/span&gt;. באותו אופן, אם היינו מודדים את הקיוביט הראשון של &lt;span&gt;$latex \left|\Phi^{+}\right\rangle =\frac{\left|++\right\rangle +\left|--\right\rangle }{\sqrt{2}}$&lt;/span&gt; לפי בסיס &lt;span&gt;$latex X$&lt;/span&gt; ומקבלים &lt;span&gt;$latex \left|+\right\rangle $&lt;/span&gt; זה היה “מכריח” את הקיוביט השני להיות &lt;span&gt;$latex \left|+\right\rangle $&lt;/span&gt;. ועכשיו בכללי: נניח שיש לנו את המצב &lt;span&gt;$latex \left|\Phi^{+}\right\rangle $&lt;/span&gt; ואנחנו מודדים את &lt;strong&gt;הקיוביט הראשון&lt;/strong&gt; לפי בסיס מדידה אורתונורמלי &lt;strong&gt;כלשהו&lt;/strong&gt;, &lt;span&gt;$latex \left\{ \left|\psi_{1}\right\rangle ,\left|\psi_{2}\right\rangle \right\} $&lt;/span&gt;. אז אם הקיוביט הראשון יצא &lt;span&gt;$latex \left|\psi_{1}\right\rangle $&lt;/span&gt; זה מכריח את הקיוביט השני להיות &lt;span&gt;$latex \left|\phi_{1}\right\rangle $&lt;/span&gt;, ואם הוא יצא &lt;span&gt;$latex \left|\psi_{2}\right\rangle $&lt;/span&gt; זה מכריח את הקיוביט השני להיות &lt;span&gt;$latex \left|\phi_{2}\right\rangle $&lt;/span&gt;. זו המהות האמיתית של “שזירה” כאן. וזה רלוונטי לנו כי אליס ובוב מודדים את הקיוביטים שלהם בבסיסים שונים ומשונים, בהתאם לשורה והעמודה שלהם.&lt;/p&gt;

&lt;p&gt;המערכת של אליס ובוב מורכבת מארבעה קיוביטים ולא משניים, אבל המתמטיקה שהצגתי למעלה ניתנת להכללה די בקלות. אם &lt;span&gt;$latex \left\{ \left|\psi_{1}\right\rangle ,\left|\psi_{2}\right\rangle ,\left|\psi_{3}\right\rangle ,\left|\psi_{4}\right\rangle \right\} $&lt;/span&gt; הוא בסיס אורתונורמלי למרחב של שני קיוביטים ו-&lt;span&gt;$latex \left\{ \left|\phi_{1}\right\rangle ,\left|\phi_{2}\right\rangle ,\left|\phi_{3}\right\rangle ,\left|\phi_{4}\right\rangle \right\} $&lt;/span&gt; מתקבל ממנו על ידי הצמדת המקדמים, אז את המצב הקוונטי שמתקבל משני הזוגות השזורים של הקיוביטים אפשר לתאר בתור &lt;span&gt;$latex \frac{1}{2}\sum_{i=1}^{4}\left|\psi_{i}\phi_{i}\right\rangle $&lt;/span&gt;, ולכן שוב: אם אליס מודדת את הקיוביטים שלה לפני בוב, אז הקיוביטים של בוב יקרסו לאותו מצב בסיס &lt;strong&gt;בדיוק&lt;/strong&gt; כמו זה שאליס קיבלה; ואם בוב ימדוד קודם, אז הקיוביטים של אליס יקרסו למצב הבסיס שבוב קיבל.&lt;/p&gt;

&lt;p&gt;האם זה מסיים את הסיפור? עוד לא! אבל כמעט. בואו נניח שאליס מדדה את הקיוביטים שלה קודם ונבין למה זה מבטיח שהיא תיתן את אותה תוצאה כמו בוב על המשבצת המשותפת שלהם. כרגיל, הכי קל לראות דוגמא. נניח שאליס מודדת את השורה הראשונה שלה ובוב את העמודה השלישית, ואליס מדדה קודם. השורה הראשונה נמדדת לפי הבסיס &lt;span&gt;$latex \left\{ \left|00\right\rangle ,\left|01\right\rangle ,\left|10\right\rangle ,\left|11\right\rangle \right\} $&lt;/span&gt;. בואו נניח שאליס קיבלה את הוקטור העצמי &lt;span&gt;$latex \left|10\right\rangle $&lt;/span&gt;. הערך העצמי שמתאים לוקטור הזה ביחס לאופרטור &lt;span&gt;$latex Z\otimes Z$&lt;/span&gt; הוא &lt;span&gt;$latex -1$&lt;/span&gt; ולכן אליס כתבה &lt;span&gt;$latex -1$&lt;/span&gt; במשבצת הימנית ביותר בשורה שלה. זה גם מה שבוב אמור לכתוב.&lt;/p&gt;

&lt;p&gt;עכשיו בוב מגיע שמח וטוב לב למדוד את הקיוביטים שלו. אולי הוא עוד מאמין בלב שהמצב הקוונטי שיש לו ביד הוא &lt;span&gt;$latex \left|++\right\rangle $&lt;/span&gt;. מה חבל! אנחנו כבר יודעים שהוא טועה ומה שיש לו ביד הוא בעצם את המצב הקוונטי &lt;span&gt;$latex \left|10\right\rangle $&lt;/span&gt;. עכשיו, בוב מודד את העמודה השלישית שלו על פי מה שקראתי לו “בסיס בל”: &lt;span&gt;$latex \left\{ \left|\Phi^{+}\right\rangle ,\left|\Phi^{-}\right\rangle ,\left|\Psi^{+}\right\rangle ,\left|\Psi^{-}\right\rangle \right\} $&lt;/span&gt;. אנחנו יודעים שהוא יקבל את אחד מהוקטורים הללו בתור תוצאה - זה לא מושפע ממה שאליס עשתה. מה שכן השתנה הוא &lt;strong&gt;ההסתברויות&lt;/strong&gt; שלו לקבל את המצבים הללו; את חלקם פשוט אין לו סיכוי לקבל עכשיו.&lt;/p&gt;

&lt;p&gt;כזכור, מדידה על פי בסיס אורתונורמלי פירושה לקחת את המצב הנוכחי שלנו, לכתוב אותו בתור &lt;strong&gt;צירוף לינארי&lt;/strong&gt; של אברי הבסיס האורתונורמלי, ואז ההסתברות לקבל איבר בסיס כלשהו כתוצאת המדידה מחושבת איכשהו מתוך המקדם. אם המקדם הוא 0, אז אין סיכוי לקבל את האיבר הזה. עכשיו, עבור הדוגמא &lt;span&gt;$latex \left|10\right\rangle $&lt;/span&gt; קל למצוא את ההצגה שלה כצירוף אורתונורמלי של אברי הבסיס: &lt;span&gt;$latex \left|10\right\rangle =\frac{\left|\Psi^{+}\right\rangle -\left|\Psi^{-}\right\rangle }{\sqrt{2}}$&lt;/span&gt;. כלומר, אחרי המדידה של בוב הוא יקבל את &lt;span&gt;$latex \left|\Psi^{+}\right\rangle $&lt;/span&gt; או את &lt;span&gt;$latex \left|\Psi^{-}\right\rangle $&lt;/span&gt;. שני המצבים הללו הם וקטורים עצמיים של &lt;span&gt;$latex Z\otimes Z$&lt;/span&gt; עם הערך העצמי &lt;span&gt;$latex -1$&lt;/span&gt;, ולכן זה מה שבוב יגיד - בהסכמה מלאה עם מה שאליס אמרה. קסם!&lt;/p&gt;

&lt;p&gt;באופן כללי, אחרי המדידה של אליס המצב של בוב נמצא בוקטור ששייך &lt;strong&gt;למרחב העצמי&lt;/strong&gt; של האופרטור של המשבצת המשותפת של של בוב ואליס. אחר כך בוב מודד את המצב שלו על פי בסיס אורתונורמלי שמורכב מאברי הבסיס של המרחב העצמי הזה, ואברי בסיס של מרחב עצמי אחר. מכיוון שהמצב של בוב כבר שייך למרחב עצמי, המדידה תשאיר אותו שם; הוא מלכתחילה צירוף לינארי של וקטורים עצמיים של המרחב הזה ותו לא. זה מסיים את הסיפור כולו.&lt;/p&gt;

&lt;h2&gt;פרק שביעי, שבו דברי סיכום ופרידה&lt;/h2&gt;

&lt;p&gt;סיימנו! הגענו לסוף הסאגה של ריבוע הקסם של פרס ומרמין, ואני די מבועת מכמה שהפוסט הזה יצא לי ארוך. בהצגות פופולריות של הנושא ההסבר לוקח בדרך כלל עמוד או שניים; כאן רציתי להיכנס למתמטיקה עד הסוף (כי גם אני לא ממש הבנתי אותה עד הסוף) והאורך הוא התוצאה של זה, אבל אני מקווה שבדרך למדנו הרבה על דברים מעניינים בקוונטים ואלגברה לינארית ואנחנו כבר לא מרגישים שיש מסתורין בסיפור הזה.&lt;/p&gt;

&lt;p&gt;כדי לסכם אני רוצה להצביע על שתי הנקודות שבהן תורת הקוונטים מאפשרת את הקסם שמתרחש פה:&lt;/p&gt;

&lt;p&gt;ראשית, השזירה הקוונטית יוצרת סוג של “תקשורת” בין אליס ובוב למרות שהם לכאורה לא מסוגלים לתקשר. צריך להיות זהירים מאוד כאן - זו לא באמת תקשורת. אליס לא מסוגלת לספר לבוב מה הערך המספרי שהיא ממלאת במשבצת שלה. כל מה שהיא יכולה לעשות הוא &lt;strong&gt;להטות את ההגרלה&lt;/strong&gt; שבוב מבצע. ההטיה הזו לא קובעת באופן דטרמיניסטי מה בוב יעשה; אבל היא כן מבטיחה שעל משבצת אחת ויחידה הערך שלו יהיה זהה לערך שלה. כשרואים את זה בצורה הזו קל להבין איך שזירה קוונטית יכולה להיות יתרון &lt;strong&gt;אבל גם חיסרון&lt;/strong&gt; עבור מי שמבצעים חישוב קוונטי - זה גורם לבוב לבצע חישובים שהם מוטים בצורה שאין לו איך לשלוט עליה. זה לא משפיע לרעה במקרה של פרס ומרמין, אבל זה נהיה רלוונטי כשמדברים על תוצאה כמו &lt;span&gt;$latex \text{MIP}^{*}=\text{RE}$&lt;/span&gt; שמתבססת על כך שמוודא יכול “להכריח” מוכיחים שזורים קוונטית להתנהל בצורה שמקשה עליהם לרמות אותו (בשביל זה הוא צריך גם להיות מסוגל להכריח אותם בכלל להשתמש בקיוביטים השזורים שלהם; זה כבר סיפור אחר שאולי יסופר בפעם אחרת).&lt;/p&gt;

&lt;p&gt;שנית, ראינו שהמבנה של חבורת פאולי הוא “עשיר” מספיק כדי להחביא בתוכו מילוי חוקי של כל ריבוע הקסם בעזרת אופרטורים, בזמן שסתם מילוי של הריבוע עם &lt;span&gt;$latex +1$&lt;/span&gt; ו-&lt;span&gt;$latex -1$&lt;/span&gt; לא היה עובד. זו המחשה לסוג המעניין של מתמטיקה שחישוב קוונטי מאפשר לנו לעשות; אני מקווה שזה נותן תחושה כלשהי של הסיבות לכך שחישוב קוונטי הוא דבר יעיל, וגם (ואולי בעיקר) של הסיבות לכך שהוא עניין ממש לא פשוט גם מהבחינה התיאורטית.&lt;/p&gt;

&lt;p&gt;וכמובן, אני מקווה שזה היה ממש מגניב.&lt;/p&gt;</content><author><name></name></author><category term="חישוב קוונטי" /><summary type="html">חלק ראשון, ובו אנחנו נזכרים בריבוע הקסם של פרס ומרמין</summary><media:thumbnail xmlns:media="http://search.yahoo.com/mrss/" url="http://gadial.net/assets/img/main/default-card.png" /></entry><entry><title type="html">חישוב קוונטי - מה זה קיוביטים ומה עושים איתם?</title><link href="http://gadial.net/2020/03/04/what_are_qubits/" rel="alternate" type="text/html" title="חישוב קוונטי - מה זה קיוביטים ומה עושים איתם?" /><published>2020-03-04T00:00:00+00:00</published><updated>2020-03-04T00:00:00+00:00</updated><id>http://gadial.net/2020/03/04/what_are_qubits</id><content type="html" xml:base="http://gadial.net/2020/03/04/what_are_qubits/">&lt;h2&gt;מבוא&lt;/h2&gt;

&lt;p&gt;&lt;a href=&quot;https://gadial.net/2020/02/28/what_is_a_qubit/&quot;&gt;בפוסט הקודם דיברתי על מה זה קיוביט&lt;/a&gt;. הפעם אני רוצה לדבר על מה זה קיוביטים. ברבים. כי ברגע שיש לנו יותר מקיוביט אחד במערכת, האקשן האמיתי מתחיל.&lt;/p&gt;

&lt;p&gt;כמו במקרה של קיוביט בודד, כדאי להתחיל את הסיפור מסקירת מה שקורה בחישוב קלאסי, שם יחידת המידה הבסיסית היא ביטים. כשיש לנו יותר מביט בודד, נהוג לאגד אותם לקבוצה; הקבוצה הנפוצה והשימושית ביותר היא מה שנקרא &lt;strong&gt;בייט&lt;/strong&gt; (byte), שהוא קבוצה של שמונה ביטים יחד. איכשהו יצא שבייט, ולא ביט, הוא יחידת המידה הבסיסית שלנו לאינפורמציה - אנחנו מדברים על דיסקים קשיחים של טרה-בייטים ועל זכרון פנימי של ג’יגה-בייטים של מחשב במקום לדבר ברמת הביט. הדבר נובע בעיקר מסיבות היסטוריות; היום יש קבוצות אחרות שרלוונטיות לא פחות (למשל, המעבדים בימינו הם של 64-ביט; לא חשוב מה המשמעות המדויקת של זה, אלא שקיבוץ של 64 ביטים יחד הפך להיות רלוונטי).&lt;/p&gt;

&lt;p&gt;את התוכן של בייט אפשר לתאר בתור סדרה של שמונה אפסים ואחדים, למשל 01001101. אפשר לחשוב על כל סדרה כזו כאילו היא מייצגת מספר בתחום שבין &lt;span&gt;$latex 0$&lt;/span&gt; ל-&lt;span&gt;$latex 255$&lt;/span&gt; (הבייט שכתבתי הוא המספר 77). למה דווקא התחום הזה? כי בתחום הזה כלולים 256 ערכים, ו-&lt;span&gt;$latex 256=2^{8}$&lt;/span&gt; - מספר הערכים השונים האפשריים בבייט הוא מכפלה של מספר הערכים השונים האפשריים (2) בביט זה בזה, כשמספר הפעמים שמבצעים את הכפל הוא כמספר הביטים שמשתתפים בבייט (8).&lt;/p&gt;

&lt;p&gt;קיוביט בודד, כזכור, היה ב&lt;strong&gt;סופרפוזיציה&lt;/strong&gt; של שני ערכי הבסיס של ביטים. סימנתי אותו בצורה הבאה: &lt;span&gt;$latex \left|\psi\right\rangle =\alpha\left|0\right\rangle +\beta\left|1\right\rangle $&lt;/span&gt;, כאשר הדרישה על המספרים המרוכבים &lt;span&gt;$latex \alpha,\beta$&lt;/span&gt; היא שמתקיים &lt;span&gt;$latex \left|\alpha\right|^{2}+\left|\beta\right|^{2}=1$&lt;/span&gt;. אותו הדבר בדיוק קורה עבור קבוצה של קיוביטים: המערכת הקוונטית שכוללת אותם נמצאת במצב שהוא סופרפוזיציה של כל מצבי הבסיס האפשריים; כלומר, אם היו לנו שמונה קיוביטים היו לנו 256 מצבי בסיס אפשריים והמצב הקוונטי של המערכת היה צירוף לינארי של כולם. כדי לשמור את העניינים פשוטים בואו נדבר רק על מערכת של שני קיוביטים: אז מצבי הבסיס שלה הם דברים כמו &lt;span&gt;$latex \left|0\right\rangle \left|1\right\rangle $&lt;/span&gt;, וכדי לשמור על הסימון נחמד, במקום לכתוב &lt;span&gt;$latex \left|0\right\rangle \left|1\right\rangle $&lt;/span&gt; אני אכתוב &lt;span&gt;$latex \left|01\right\rangle $&lt;/span&gt;.&lt;/p&gt;

&lt;p&gt;אם כן, מערכת של שני קיוביטים נמצאת בסופרפוזיציה מהצורה &lt;span&gt;$latex \left|\psi\right\rangle =\alpha_{00}\left|00\right\rangle +\alpha_{01}\left|01\right\rangle +\alpha_{10}\left|10\right\rangle +\alpha_{11}\left|11\right\rangle $&lt;/span&gt; כאשר המקדמים מקיימים את אותה משוואה כמו קודם: &lt;span&gt;$latex \sum_{x\in\left\{ 0,1\right\} ^{2}}\left|\alpha_{x}\right|^{2}=1$&lt;/span&gt;. שימו לב לאופן שבו אני מקצר עניינים על ידי סימן הסכימה ואינדקס סכימה שרץ על כל הערכים האפשריים של סדרות מאורך 2 של 0 ו-1; אני אמשיך להשתמש בקיצורים הללו בהמשך.&lt;/p&gt;

&lt;p&gt;מה שאנחנו רואים פה הוא שכמות האינפורמציה שאנחנו זקוקים לה כדי לייצג מצב קוונטי &lt;strong&gt;גדלה אקספוננציאלית&lt;/strong&gt; כתלות במספר הקיוביטים. כדי לייצג את הערך של בייט, אנחנו צריכים שמונה ביטים; כדי לייצר את הערך של “קיובייט”, כלומר של מערכת בת שמונה קיוביטים, אנחנו צריכים 256 מספרים מרוכבים (לכאורה כבר מספר מרוכב בודד מכיל אינסוף מידע, אבל בפועל אפשר לדבר על מספר מרוכב כפי שהוא מיוצג במחשב, עם דיוק סופי בהחלט). זו הסיבה הבסיסית שבגללה חישוב קוונטי הוא משהו שקשה למחשב רגיל לעשות: אם נרצה לבצע סימולציה של חישוב קוונטי, יהיה לנו &lt;strong&gt;קל מאוד&lt;/strong&gt; לכתוב קוד שעושה את זה; חישוב קוונטי הוא בסך הכל כפל של מטריצות בוקטור ומדי פעם איזו הגרלה של אחת מבין כמה אפשרויות, כשמבצעים מדידה. הקושי פה טמון בכך שהוקטור (והמטריצות שכופלים בו) עשוי להיות &lt;strong&gt;מאוד גדול&lt;/strong&gt;; כבר ב-50 קיוביטים זו הופכת למשימה שרק מחשבי-על יכולים להתמודד איתה, ועל דברים כמו סימולציה של מחשב קוונטי עם 70 קיוביטים לא מדברים בכלל. זה כנראה לעולם לא יהיה אפשרי. לא על ידי שמירה מפורשת של הוקטור.&lt;/p&gt;

&lt;p&gt;האם קיימות דרכים &lt;strong&gt;אחרות&lt;/strong&gt;, יעילות יותר, לבצע סימולציה של חישוב קוונטי גם עבור מספר קיוביטים גבוה? התשובה היא שבאופן כללי לא, אבל ב&lt;strong&gt;מקרים פרטיים&lt;/strong&gt; מסויימים אפשר לעשות דברים ממש מגניבים. אני אזכיר את אחד מהמקרים הללו בחטף בהמשך, אם לא אשכח להוסיף אותו לפוסט הזה.&lt;/p&gt;

&lt;h2&gt;מכפלות טנזוריות של קיוביטים&lt;/h2&gt;

&lt;p&gt;בואו נעבור לפורמליזם המתמטי. הכלי החדש שאנחנו משתמשים בו פה נקרא &lt;strong&gt;מכפלה טנזורית&lt;/strong&gt; של מרחבים וקטוריים. &lt;a href=&quot;https://gadial.net/2014/06/10/vector_space_tensor_product/&quot;&gt;יש לי פוסט על זה&lt;/a&gt;, אבל הנה תזכורת רלוונטית: אם &lt;span&gt;$latex V,W$&lt;/span&gt; הם שני מרחבים וקטוריים עם בסיסים &lt;span&gt;$latex \left\{ e_{1},\ldots,e_{n}\right\} $&lt;/span&gt; ו-&lt;span&gt;$latex \left\{ f_{1},\ldots,f_{m}\right\} $&lt;/span&gt; בהתאמה, אז המכפלה הטנזורית &lt;span&gt;$latex V\otimes W$&lt;/span&gt; היא מרחב וקטורי שנפרש על ידי קבוצת האיברים &lt;span&gt;$latex \left\{ e_{i}\otimes f_{j}\ |\ 1\le i\le n,1\le j\le m\right\} $&lt;/span&gt;. אנחנו חושבים על &lt;span&gt;$latex e_{i}\otimes f_{j}$&lt;/span&gt; כעל “אטומים” שיוצרים את המרחב ולא ניתנים לחלוקה בעצמם, וכל איבר אחר במרחב הוא צירוף לינארי שלהם. זו הגדרה שהיא מאוד תלויית-בסיס, אבל אפשר גם לוותר על הגדרות תלויות בסיס לגמרי; זה מה שקורה בפוסט ההוא שלי, אבל הפעם אני לא צריך להיכנס לזה.&lt;/p&gt;

&lt;p&gt;במקרה של קיוביטים, המרחבים שאני כופל הם כולם בעלי הבסיס &lt;span&gt;$latex \left\{ \left|0\right\rangle ,\left|1\right\rangle \right\} $&lt;/span&gt; ולכן מכפלה של שני מרחבים נפרשת על ידי איברים כמו &lt;span&gt;$latex \left|0\right\rangle \otimes\left|1\right\rangle $&lt;/span&gt;, ואת הסימון הזה כבר קיצרתי ל-&lt;span&gt;$latex \left|01\right\rangle $&lt;/span&gt; אבל מבחינה פורמלית הכתיב הנכון הוא &lt;span&gt;$latex \left|0\right\rangle \otimes\left|1\right\rangle $&lt;/span&gt;. נקודה רלוונטית שבלבלה אותי כשהתחלתי ללמוד על מכפלות טנזוריות היא שאמנם בהחלט אפשר לקחת איבר &lt;span&gt;$latex v\in V$&lt;/span&gt; ו-&lt;span&gt;$latex w\in W$&lt;/span&gt; ואז לדבר על האיבר &lt;span&gt;$latex v\otimes w\in V\otimes W$&lt;/span&gt;, אבל &lt;strong&gt;לא כל האיברים&lt;/strong&gt; של &lt;span&gt;$latex V\otimes W$&lt;/span&gt; ניתנים לייצוג כזה. הדבר הזה חשוב שבעתיים כשמדברים על קיוביטים, אבל גם יש לנו דרך לקבל אינטואיציה “פיזיקלית” להגיון שמאחורי זה, אז בואו ניכנס לעובי הקורה.&lt;/p&gt;

&lt;p&gt;ראשית, בואו ניקח את המצב הקוונטי של קיוביט יחיד בסופרפוזיציה אחידה: &lt;span&gt;$latex \left|+\right\rangle =\frac{\left|0\right\rangle +\left|1\right\rangle }{\sqrt{2}}$&lt;/span&gt;. אם אני רוצה להבין מה המשמעות של &lt;span&gt;$latex \left|+\right\rangle \otimes\left|+\right\rangle $&lt;/span&gt; אני משתמש בתכונת &lt;strong&gt;הבילינאריות&lt;/strong&gt; של האופרטור &lt;span&gt;$latex \otimes$&lt;/span&gt; - תכונה שאפשר לתאר כך:&lt;/p&gt;

&lt;ol&gt; &lt;li&gt;&lt;span&gt;$latex \left(a+b\right)\otimes c=a\otimes c+b\otimes c$&lt;/span&gt;&lt;/li&gt;


&lt;li&gt;&lt;span&gt;$latex a\otimes\left(b+c\right)=a\otimes b+a\otimes c$&lt;/span&gt;&lt;/li&gt;


&lt;li&gt;&lt;span&gt;$latex \lambda a\otimes b=\lambda\left(a\otimes b\right)$&lt;/span&gt;&lt;/li&gt;


&lt;li&gt;&lt;span&gt;$latex a\otimes\lambda b=\lambda\left(a\otimes b\right)$&lt;/span&gt;&lt;/li&gt;

&lt;/ol&gt;

&lt;p&gt;עם התכונות הללו, קל לראות ש-&lt;span&gt;$latex \left|+\right\rangle \otimes\left|+\right\rangle $&lt;/span&gt; יוצא פשוט &lt;span&gt;$latex \frac{\left|00\right\rangle +\left|01\right\rangle +\left|10\right\rangle +\left|11\right\rangle }{2}$&lt;/span&gt; - המצב שהוא הסופרפוזיציה האחידה על ארבעת ערכי הבסיס האפשריים. וזה, אני מניח, לא מפתיע. האינטואיציה פה הוא שכל אחד מהקיוביטים &lt;span&gt;$latex \left|+\right\rangle $&lt;/span&gt; חי לו בעצמו בסבבה בסופרפוזיציה שלו, ואז פתאום קירבנו את המערכות של שני הקיוביטים זו לזו והתחלנו לחשוב עליהן בתור מערכת אחת, ואז המערכת האחת הזו מורכבת משתי הסופרפוזיציות הללו ביחד. כמו להטיל שתי קוביות - אפשר להסתכל על כל אחת בנפרד, ולראות התפלגות אחידה בין 1 ל-6; ואפשר להסתכל על שתיהן ביחד ולראות התפלגות מעניינת יותר בין 2 ל-12, אבל כזו שבנויה פשוט מהתפלגות אחידה על כל הזוגות &lt;span&gt;$latex \left(x,y\right)$&lt;/span&gt; כך ש-&lt;span&gt;$latex 1\le x,y\le6$&lt;/span&gt; (ואגלה לכם סוד? לא באמת צריך לקרב את המערכות של שני הקיוביטים זו לזו; הן יכולות להיות בקצוות הרחוקים של היקום והמתמטיקה תהיה זהה).&lt;/p&gt;

&lt;p&gt;ועכשיו למשהו שונה לגמרי - המצב &lt;span&gt;$latex \frac{\left|00\right\rangle +\left|11\right\rangle }{\sqrt{2}}$&lt;/span&gt;. בדיקה זריזה תראה שזה מצב קוונטי חוקי על שני קיוביטים - הנורמה שלו היא 1 והוא צירוף לינארי של אברי בסיס של המכפלה הטנזורית. יש לו גם שם: מצב &lt;strong&gt;בל &lt;/strong&gt;(וגם אפשר לקרוא לו “זוג EPR” אבל נעזוב את זה). האם אפשר לכתוב את מצב בל הזה בתור &lt;span&gt;$latex \left|\psi_{1}\right\rangle \otimes\left|\psi_{2}\right\rangle $&lt;/span&gt; עבור שני מצבים קוונטיים &lt;span&gt;$latex \left|\psi_{1}\right\rangle ,\left|\psi_{2}\right\rangle $&lt;/span&gt; של קיוביט יחיד כל אחד? התשובה היא ש&lt;strong&gt;אי אפשר&lt;/strong&gt; בשום פנים ואופן לעשות את זה. המשמעות הפיזיקלית היא ש-&lt;span&gt;$latex \frac{\left|00\right\rangle +\left|11\right\rangle }{\sqrt{2}}$&lt;/span&gt; מתאר לנו מערכת פיזיקלית של שני קיוביטים שפשוט לא ניתן לחשוב עליה בתור שתי מערכות נפרדות של קיוביטים, שכל אחת מהן חיה לה בסבבה בלי קשר לשניה; הן קשורות אחרת לשניה בצורה בלתי פריקה. כפי שאומרים הפיזיקאים, הן &lt;strong&gt;שזורות&lt;/strong&gt;. השזירה הזו של קיוביטים - היכולת לבנות מהם מצבים קוונטיים שלא פריקים למכפלה של קיוביטים בודדים - היא &lt;strong&gt;חלק מהותי&lt;/strong&gt; מהכוח של חישוב קוונטי.&lt;/p&gt;

&lt;p&gt;למה אי אפשר לקבל את &lt;span&gt;$latex \frac{\left|00\right\rangle +\left|11\right\rangle }{\sqrt{2}}$&lt;/span&gt; כמכפלה טנזורית בודדת של שני איברים? ובכן, אין כאן משהו מעניין מעבר לאלגברה לינארית פשוטה. ניקח שני קיוביטים כלליים, &lt;span&gt;$latex \left|\psi_{1}\right\rangle =\alpha_{1}\left|0\right\rangle +\beta_{1}\left|1\right\rangle $&lt;/span&gt; ו-&lt;span&gt;$latex \left|\psi_{2}\right\rangle =\alpha_{2}\left|0\right\rangle +\beta_{2}\left|1\right\rangle $&lt;/span&gt;, נכפול אותם טנזורית ונקבל את המצב&lt;/p&gt;

&lt;p&gt;&lt;span&gt;$latex \alpha_{1}\alpha_{2}\left|00\right\rangle +\beta_{1}\alpha_{2}\left|10\right\rangle +\alpha_{1}\beta_{2}\left|01\right\rangle +\beta_{1}\beta_{2}\left|11\right\rangle $&lt;/span&gt;&lt;/p&gt;

&lt;p&gt;את המקדמים של &lt;span&gt;$latex \left|10\right\rangle $&lt;/span&gt; ו-&lt;span&gt;$latex \left|01\right\rangle $&lt;/span&gt; צריך להשוות לאפס, כך שאנחנו מקבלים&lt;/p&gt;

&lt;p&gt;&lt;span&gt;$latex \beta_{1}\alpha_{2}=0$&lt;/span&gt;&lt;/p&gt;

&lt;p&gt;&lt;span&gt;$latex \alpha_{1}\beta_{2}=0$&lt;/span&gt;&lt;/p&gt;

&lt;p&gt;עכשיו, אנחנו חיים מעל המספרים המרוכבים. במספרים המרוכבים, &lt;span&gt;$latex \beta_{1}\alpha_{2}=0$&lt;/span&gt; גורר שבהכרח או &lt;span&gt;$latex \beta_{1}=0$&lt;/span&gt; או &lt;span&gt;$latex \alpha_{2}=0$&lt;/span&gt;. אם &lt;span&gt;$latex \beta_{1}=0$&lt;/span&gt; אז גם המקדם &lt;span&gt;$latex \beta_{1}\beta_{2}$&lt;/span&gt; של &lt;span&gt;$latex \left|11\right\rangle $&lt;/span&gt; יהיה אפס. אם &lt;span&gt;$latex \alpha_{2}=0$&lt;/span&gt; אז המקדם של &lt;span&gt;$latex \left|00\right\rangle $&lt;/span&gt; יהיה אפס. שום דבר מסובך.&lt;/p&gt;

&lt;p&gt;אוקיי, אז ראינו ש-&lt;span&gt;$latex \frac{\left|00\right\rangle +\left|11\right\rangle }{\sqrt{2}}$&lt;/span&gt; הוא מצב קוונטי “מעניין”. הנה לכם שאלה - איך בכלל אפשר להגיע למצב הקוונטי המעניין הזה אם, נאמר, המערכת שלנו מתחילה במצב &lt;span&gt;$latex \left|00\right\rangle $&lt;/span&gt;? או, טוב ששאלתם. בואו נדבר עכשיו על הפעולות שאפשר לבצע על מערכות של קיוביטים.&lt;/p&gt;

&lt;h2&gt;מכפלות טנזוריות של מטריצות ושערים קוונטיים&lt;/h2&gt;

&lt;p&gt;תיארתי מכפלה טנזורית בתור משהו אבסטרקטי למדי, שלוקח שני וקטורי בסיס &lt;span&gt;$latex e_{i},f_{j}$&lt;/span&gt; ויוצר מהם איזה איבר חדש &lt;span&gt;$latex e_{i}\otimes f_{j}$&lt;/span&gt; שהוא משהו מסוג שלא נראה קודם ואין לנו איך להבין את הבפנוכו שלו. אבל למעשה, אפשר גם לתת תיאור “חישובי” מאוד קונקרטי למכפלות טנזוריות אם במקום לדבר על מרחבים וקטוריים ואופרטורים עליהם אפשר לעבור לדבר על הייצוג החביב עלינו באלגברה לינארית לוקטורים ואופרטורים: מטריצות.&lt;/p&gt;

&lt;p&gt;כזכור, אם יש לי מרחב וקטור &lt;span&gt;$latex V$&lt;/span&gt; ובסיס &lt;span&gt;$latex B=\left\{ b_{1},\ldots,b_{n}\right\} $&lt;/span&gt; עבורו, אז לכל וקטור &lt;span&gt;$latex v\in V$&lt;/span&gt; מתאימה מטריצה מסדר &lt;span&gt;$latex n\times1$&lt;/span&gt;, מה שנקרא &lt;strong&gt;וקטור עמודה&lt;/strong&gt;, של &lt;strong&gt;הקואורדינטות&lt;/strong&gt; של &lt;span&gt;$latex v$&lt;/span&gt; לפי הבסיס &lt;span&gt;$latex B$&lt;/span&gt;. למה הכוונה? מהתכונות של בסיס, ידוע שקיים ל-&lt;span&gt;$latex v$&lt;/span&gt; ייצוג &lt;strong&gt;יחיד &lt;/strong&gt;מהצורה &lt;span&gt;$latex v=\sum\lambda_{i}b_{i}$&lt;/span&gt; והוקטור שמותאם ל-&lt;span&gt;$latex v$&lt;/span&gt; בצורה הזו הוא פשוט &lt;span&gt;$latex \left[v\right]_{B}\triangleq\left(\begin{array}{c} \lambda_{1}\\ \vdots\\ \lambda_{n} \end{array}\right)$&lt;/span&gt;. באופן דומה, אם יש לנו אופרטור לינארי &lt;span&gt;$latex T:V\to V$&lt;/span&gt; אז יש לו &lt;strong&gt;מטריצה מייצגת&lt;/strong&gt; &lt;span&gt;$latex \left[T\right]_{B}$&lt;/span&gt; שהעמודות שלה הן בדיוק וקטורי הקואורדינטות של &lt;span&gt;$latex T\left(b_{1}\right),\ldots,T\left(b_{n}\right)$&lt;/span&gt;. היופי בוקטורי קואורדינטות ומטריצות מייצגות הוא שמתקיים&lt;/p&gt;

&lt;p&gt;&lt;span&gt;$latex \left[T\left(v\right)\right]_{B}=\left[T\right]_{B}\cdot\left[v\right]_{B}$&lt;/span&gt;&lt;/p&gt;

&lt;p&gt;כלומר, ביצענו מעין רדוקציה של הפעלת הטרנספורמציה הכללית &lt;span&gt;$latex T$&lt;/span&gt; על האיבר &lt;span&gt;$latex v$&lt;/span&gt; לפעולה הקונקרטית של חישוב כפל מטריצה בוקטור.&lt;/p&gt;

&lt;p&gt;בפוסט הקודם על קיוביטים נקטתי בגישה הזו בלי למצמץ; את &lt;span&gt;$latex \left|\psi\right\rangle =\alpha\left|0\right\rangle +\beta\left|1\right\rangle $&lt;/span&gt; תיארתי בחופשיות גם בתור &lt;span&gt;$latex \left(\begin{array}{c} \alpha\\ \beta \end{array}\right)$&lt;/span&gt; ואופרטורים כמו &lt;span&gt;$latex H$&lt;/span&gt; תיארתי בחופשיות עם מטריצות, למשל &lt;span&gt;$latex H=\frac{1}{\sqrt{2}}\left(\begin{array}{cc} 1 &amp;amp; 1\\ 1 &amp;amp; -1 \end{array}\right)$&lt;/span&gt;. אבל איך התיאור הזה מוכלל כשמדברים על מכפלות טנזוריות? כשיש לנו שני קיוביטים אז הבסיס החדש הוא &lt;span&gt;$latex \left|00\right\rangle ,\left|01\right\rangle ,\left|10\right\rangle ,\left|11\right\rangle $&lt;/span&gt; אבל האם זה באמת הסדר “הנכון” בין אברי הבסיס? מה הגישה המסודרת לעניין?&lt;/p&gt;

&lt;p&gt;ובכן, ביטוי המפתח הטכני לסיפור הזה הוא מה שנקרא &lt;strong&gt;מכפלת קרונקר&lt;/strong&gt;, או סתם “מכפלה טנזורית” של מטריצות. אם &lt;span&gt;$latex A,B$&lt;/span&gt; הן מטריצות (לאו דווקא מאותו סדר או ריבועיות!) כך ש-&lt;span&gt;$latex A$&lt;/span&gt; היא מסדר &lt;span&gt;$latex n\times m$&lt;/span&gt;, אז מכפלת קרונקר שלהן מוגדרת בתור&lt;/p&gt;

&lt;p&gt;&lt;span&gt;$latex A\otimes B=\left(\begin{array}{ccc} a_{11}B &amp;amp; \ldots &amp;amp; a_{1m}B\\ \vdots &amp;amp;  &amp;amp; \vdots\\ a_{n1}B &amp;amp; \ldots &amp;amp; a_{nm}B \end{array}\right)$&lt;/span&gt;&lt;/p&gt;

&lt;p&gt;כלומר, &lt;span&gt;$latex A\times B$&lt;/span&gt; היא &lt;strong&gt;מטריצת בלוקים&lt;/strong&gt; שבנויה מהרבה בלוקים של המטריצה &lt;span&gt;$latex B$&lt;/span&gt;, כשבכל פעם המטריצה &lt;span&gt;$latex B$&lt;/span&gt; הזו מוכפלת בכניסה אחרת של &lt;span&gt;$latex A$&lt;/span&gt;. ואני אתן דוגמאות קונקרטיות פשוטות: &lt;span&gt;$latex X\otimes H$&lt;/span&gt; ו-&lt;span&gt;$latex Z\otimes H$&lt;/span&gt;, כאשר &lt;span&gt;$latex X=\left(\begin{array}{cc} 0 &amp;amp; 1\\ 1 &amp;amp; 0 \end{array}\right)$&lt;/span&gt; ו-&lt;span&gt;$latex Z=\left(\begin{array}{cc} 1 &amp;amp; 0\\ 0 &amp;amp; -1 \end{array}\right)$&lt;/span&gt; הן עוד מטריצות שראינו בפוסט הקודם.&lt;/p&gt;

&lt;p&gt;&lt;span&gt;$latex X\otimes H=\frac{1}{\sqrt{2}}\left(\begin{array}{cccc} 0 &amp;amp; 0 &amp;amp; 1 &amp;amp; 1\\ 0 &amp;amp; 0 &amp;amp; 1 &amp;amp; -1\\ 1 &amp;amp; 1 &amp;amp; 0 &amp;amp; 0\\ 1 &amp;amp; -1 &amp;amp; 0 &amp;amp; 0 \end{array}\right)$&lt;/span&gt;&lt;/p&gt;

&lt;p&gt;&lt;span&gt;$latex Z\otimes H=\frac{1}{\sqrt{2}}\left(\begin{array}{cccc} 1 &amp;amp; 1 &amp;amp; 0 &amp;amp; 0\\ 1 &amp;amp; -1 &amp;amp; 0 &amp;amp; 0\\ 0 &amp;amp; 0 &amp;amp; -1 &amp;amp; -1\\ 0 &amp;amp; 0 &amp;amp; -1 &amp;amp; 1 \end{array}\right)$&lt;/span&gt;&lt;/p&gt;

&lt;p&gt;עוד נקודה שכדאי לתת עליה את הדעת היא שהמכפלה הטנזורית הזו היא בוודאי לא קומוטטיבית:&lt;/p&gt;

&lt;p&gt;&lt;span&gt;$latex X\otimes Z=\left(\begin{array}{cccc} 0 &amp;amp; 0 &amp;amp; 1 &amp;amp; 0\\ 0 &amp;amp; 0 &amp;amp; 0 &amp;amp; -1\\ 1 &amp;amp; 0 &amp;amp; 0 &amp;amp; 0\\ 0 &amp;amp; -1 &amp;amp; 0 &amp;amp; 0 \end{array}\right)\ne\left(\begin{array}{cccc} 0 &amp;amp; 1 &amp;amp; 0 &amp;amp; 0\\ 1 &amp;amp; 0 &amp;amp; 0 &amp;amp; 0\\ 0 &amp;amp; 0 &amp;amp; 0 &amp;amp; -1\\ 0 &amp;amp; 0 &amp;amp; -1 &amp;amp; 0 \end{array}\right)=Z\otimes X$&lt;/span&gt;&lt;/p&gt;

&lt;p&gt;בואו נעשה את זה עכשיו עבור קיוביטים. ניקח את הקיוביט &lt;span&gt;$latex \left|\psi_{1}\right\rangle =\alpha_{1}\left|0\right\rangle +\beta_{1}\left|1\right\rangle $&lt;/span&gt; והקיוביט &lt;span&gt;$latex \left|\psi_{2}\right\rangle =\alpha_{2}\left|0\right\rangle +\beta_{2}\left|1\right\rangle $&lt;/span&gt;. הם מיוצגים על ידי הוקטור &lt;span&gt;$latex \left(\begin{array}{c} \alpha_{1}\\ \beta_{1} \end{array}\right),\left(\begin{array}{c} \alpha_{2}\\ \beta_{2} \end{array}\right)$&lt;/span&gt;, וכעת&lt;/p&gt;

&lt;p&gt;&lt;span&gt;$latex \left(\begin{array}{c} \alpha_{1}\\ \beta_{1} \end{array}\right)\otimes\left(\begin{array}{c} \alpha_{2}\\ \beta_{2} \end{array}\right)=\left(\begin{array}{c} \alpha_{1}\alpha_{2}\\ \alpha_{1}\beta_{2}\\ \beta_{1}\alpha_{2}\\ \beta_{1}\beta_{2} \end{array}\right)$&lt;/span&gt;&lt;/p&gt;

&lt;p&gt;בפרט, אנחנו רואים ש-&lt;span&gt;$latex \left|00\right\rangle $&lt;/span&gt; מתאים לוקטור &lt;span&gt;$latex \left(\begin{array}{c} 1\\ 0\\ 0\\ 0 \end{array}\right)$&lt;/span&gt;, &lt;span&gt;$latex \left|01\right\rangle $&lt;/span&gt; מתאים לוקטור &lt;span&gt;$latex \left(\begin{array}{c} 0\\ 1\\ 0\\ 0 \end{array}\right)$&lt;/span&gt;, &lt;span&gt;$latex \left|10\right\rangle $&lt;/span&gt; מתאים לוקטור &lt;span&gt;$latex \left(\begin{array}{c} 0\\ 0\\ 1\\ 0 \end{array}\right)$&lt;/span&gt; ו-&lt;span&gt;$latex \left|11\right\rangle $&lt;/span&gt; מתאים לוקטור &lt;span&gt;$latex \left(\begin{array}{c} 0\\ 0\\ 0\\ 1 \end{array}\right)$&lt;/span&gt;. זה בעצם מלמד אותנו מה הסדר ה”נכון” של הבסיס: הוא צריך להיות &lt;span&gt;$latex \left\{ \left|00\right\rangle ,\left|01\right\rangle ,\left|10\right\rangle ,\left|11\right\rangle \right\} $&lt;/span&gt;.&lt;/p&gt;

&lt;p&gt;בואו נכליל את זה עכשיו: אם &lt;span&gt;$latex V,W$&lt;/span&gt; הם שני מרחבים וקטוריים עם בסיסים &lt;span&gt;$latex E=\left\{ e_{1},\ldots,e_{n}\right\} $&lt;/span&gt; ו-&lt;span&gt;$latex F=\left\{ f_{1},\ldots,f_{m}\right\} $&lt;/span&gt;, אז אני אסמן את הבסיס למכפלה הטנזורית שלהם בתור &lt;span&gt;$latex E\otimes F\triangleq\left\{ e_{1}\otimes f_{1},e_{1}\otimes f_{2},\ldots,e_{1}\otimes f_{m},\ldots,e_{n}\otimes f_{m}\right\} $&lt;/span&gt; ועכשיו אני יכול לכתוב נוסחה שאומרת, מילולית, שמכפלת קרונקר משחקת יפה עם מכפלה טנזורית בכל הנוגע לטרנספורמציות שפועלות על מרחבים שהם מכפלות טנזוריות.&lt;/p&gt;

&lt;p&gt;פורמלית, אם &lt;span&gt;$latex T:V\to V$&lt;/span&gt; ו-&lt;span&gt;$latex S:W\to W$&lt;/span&gt; הם שני אופרטורים ו-&lt;span&gt;$latex v\in V,w\in W$&lt;/span&gt; הם וקטורים, אז הנוסחה שלי אומרת ש-&lt;/p&gt;

&lt;p&gt;&lt;span&gt;$latex \left[T\left(v\right)\otimes S\left(w\right)\right]_{E\otimes F}=\left(\left[T\right]_{E}\otimes\left[S\right]_{F}\right)\cdot\left(\left[v\right]_{E}\otimes\left[w\right]_{F}\right)$&lt;/span&gt;&lt;/p&gt;

&lt;p&gt;השורה התחתונה של הסיפור היא שאם אנחנו רוצים לבנות אופרטור שפועל על שני קיוביטים מתוך אופרטורים שפועלים על קיוביט יחיד, אנחנו צריכים לבצע מכפלת קרונקר של המטריצות שלהן. בואו נראה דוגמא אחת של זה כדי שהעניין יישב לנו בנוחות.&lt;/p&gt;

&lt;p&gt;נניח שאני מסתכל על הקיוביט &lt;span&gt;$latex \left|\psi_{1}\right\rangle =\left|0\right\rangle $&lt;/span&gt; והקיוביט הנוסף &lt;span&gt;$latex \left|\psi_{2}\right\rangle =\left|1\right\rangle $&lt;/span&gt;. עכשיו אני מתעלל בשניהם, אבל בדרכים אחרות: על &lt;span&gt;$latex \left|\psi_{1}\right\rangle $&lt;/span&gt; אני מפעיל את האופרטור &lt;span&gt;$latex X$&lt;/span&gt; ומקבל &lt;span&gt;$latex \left|1\right\rangle $&lt;/span&gt;; על &lt;span&gt;$latex \left|\psi_{2}\right\rangle $&lt;/span&gt; אני מפעיל את האופרטור &lt;span&gt;$latex Z$&lt;/span&gt; ומקבל &lt;span&gt;$latex -\left|1\right\rangle $&lt;/span&gt; (ששקול ל-&lt;span&gt;$latex \left|1\right\rangle $&lt;/span&gt; אבל תזרמו עם הדוגמא, אני מנסה לשמור את הדברים פשוטים). עכשיו, אם אני אסתכל על שני הקיוביטים בתור מערכת משולבת, מה קרה פה? התחלתי מהמצב &lt;span&gt;$latex \left|01\right\rangle $&lt;/span&gt; וסיימתי במצב &lt;span&gt;$latex -\left|11\right\rangle $&lt;/span&gt;. האם הייתי יכול גם לקבל את זה בתור כפל מטריצות?&lt;/p&gt;

&lt;p&gt;המכפלה &lt;span&gt;$latex \left|0\right\rangle \otimes\left|1\right\rangle $&lt;/span&gt; מיוצגת על ידי הוקטור &lt;span&gt;$latex \left(\begin{array}{c} 0\\ 1\\ 0\\ 0 \end{array}\right)$&lt;/span&gt; כפי שכבר ראינו, וגם את המטריצה ל-&lt;span&gt;$latex X\otimes Z$&lt;/span&gt; כבר ראינו. נכפול אותן:&lt;/p&gt;

&lt;p&gt;&lt;span&gt;$latex \left(\begin{array}{cccc} 0 &amp;amp; 0 &amp;amp; 1 &amp;amp; 0\\ 0 &amp;amp; 0 &amp;amp; 0 &amp;amp; -1\\ 1 &amp;amp; 0 &amp;amp; 0 &amp;amp; 0\\ 0 &amp;amp; -1 &amp;amp; 0 &amp;amp; 0 \end{array}\right)\cdot\left(\begin{array}{c} 0\\ 1\\ 0\\ 0 \end{array}\right)=\left(\begin{array}{c} 0\\ 0\\ 0\\ -1 \end{array}\right)$&lt;/span&gt;&lt;/p&gt;

&lt;p&gt;קיבלנו בדיוק את הוקטור עבור &lt;span&gt;$latex -\left|11\right\rangle $&lt;/span&gt;. איזה יופי! דברים עובדים!&lt;/p&gt;

&lt;p&gt;עכשיו אנחנו מסוגלים להבין איך עובד מה שנקרא “שער קוונטי” ברמת הפורמליזם. שער קוונטי הוא אופרטור שמופעל על כמות ספציפית של קיוביטים - למשל, שער שפועל על קיוביט יחיד, או על שני קיוביטים, וכדומה. כשיש לנו מערכת עם מספר קיוביטים גדול יותר מאלו שהשער פועל עליהם, הרעיון הוא שלוקחים את השער ומבצעים מכפלת קרונקר שלו עם אופרטורי הזהות, &lt;span&gt;$latex I$&lt;/span&gt;, על שאר הקיוביטים. למשל, אם יש לנו מערכת בת 4 קיוביטים ואנחנו רוצים להפעיל שער &lt;span&gt;$latex H$&lt;/span&gt; על הקיוביט השלישי, אנחנו מפעילים את האופרטור &lt;span&gt;$latex I\otimes I\otimes H\otimes I$&lt;/span&gt; על המערכת כולה.&lt;/p&gt;

&lt;p&gt;זה מסביר לנו שערים של קיוביט בודד. אבל מה עם שני קיוביטים? או! זו שאלה טובה!&lt;/p&gt;

&lt;h2&gt;שערים קוונטיים של שני קיוביטים&lt;/h2&gt;

&lt;p&gt;לפני רגע ראינו שער קוונטי שפועל על שני קיוביטים: &lt;span&gt;$latex X\otimes Z$&lt;/span&gt;. גם שער שפועל על קיוביט אחד ולא עושה כלום לקיוביט השני, כמו למשל &lt;span&gt;$latex H\otimes I$&lt;/span&gt;, הוא משהו שאפשר לחשוב עליו בתור “שער של שני קיוביטים”. השאלה המעניינת היא האם יש יותר מכך - והתשובה היא “בוודאי”.&lt;/p&gt;

&lt;p&gt;שאלתי קודם את השאלה איך אפשר להגיע למצב השזור &lt;span&gt;$latex \frac{\left|00\right\rangle +\left|11\right\rangle }{\sqrt{2}}$&lt;/span&gt; אם מתחילים מהמצב &lt;span&gt;$latex \left|00\right\rangle $&lt;/span&gt;. התשובה היא שאי אפשר להגיע אליו עם השערים שכבר ראינו: חייבים שער של שני קיוביטים שלא ניתן לתיאור בתור הפעלה של שני שערי קיוביט בודד. הסיבה לכך היא שכפי שראינו, אי אפשר לכתוב את &lt;span&gt;$latex \frac{\left|00\right\rangle +\left|11\right\rangle }{\sqrt{2}}$&lt;/span&gt; בתור מכפלה טנזורית של שני קיוביטים. אם היינו מתחילים מהמכפלה הטנזורית &lt;span&gt;$latex \left|00\right\rangle $&lt;/span&gt; ומפעילים על כל קיוביט פעולה שאפשר לחשוב עליה במנותק מהקיוביט השני, היינו מקבלים כתוצאה מכפלה טנזורית של שני קיוביטי התוצאה.&lt;/p&gt;

&lt;p&gt;אם כן, צריך סוג חדש של שער על שני קיוביטים - כזה שהוא לא מכפלה טנזורית של שני שערים על קיוביט בודד. יש הרבה שערים כאלו, אבל הנה האחד שהוא הנפוץ ביותר: שער &lt;span&gt;$latex \text{CX}$&lt;/span&gt;, או Controlled-X או Controlled-Not, איך שלא תרצו לקרוא לו. הרעיון שלו הוא פשוט כשחושבים איך הוא פועל על מצבי בסיס: בהינתן מצב הבסיס &lt;span&gt;$latex \left|0b\right\rangle $&lt;/span&gt;, כאשר &lt;span&gt;$latex b\in\left\{ 0,1\right\} $&lt;/span&gt;, הוא לא עושה כלום, כלומר מחזיר את &lt;span&gt;$latex \left|0b\right\rangle $&lt;/span&gt;; ובהינתן מצב הבסיס &lt;span&gt;$latex \left|1b\right\rangle $&lt;/span&gt; הוא מחזיר את &lt;span&gt;$latex \left|1b^{\prime}\right\rangle $&lt;/span&gt; כאשר &lt;span&gt;$latex b^{\prime}=1-b$&lt;/span&gt;, כלומר הוא הופך את הקיוביט הזה (Not) או אם תרצו - מפעיל עליו שער X. המילה Controlled מגיעה מכך שהביט הראשון “שולט” על השאלה אם להפעיל את X או לא.&lt;/p&gt;

&lt;p&gt;ככה זה נראה כשכותבים זאת במפורש:&lt;/p&gt;

&lt;p&gt;&lt;span&gt;$latex \text{CX}\left|00\right\rangle =\left|00\right\rangle $&lt;/span&gt;&lt;/p&gt;

&lt;p&gt;&lt;span&gt;$latex \text{CX}\left|01\right\rangle =\left|01\right\rangle $&lt;/span&gt;&lt;/p&gt;

&lt;p&gt;&lt;span&gt;$latex \text{CX}\left|10\right\rangle =\left|11\right\rangle $&lt;/span&gt;&lt;/p&gt;

&lt;p&gt;&lt;span&gt;$latex \text{CX}\left|11\right\rangle =\left|10\right\rangle $&lt;/span&gt;&lt;/p&gt;

&lt;p&gt;וככה זה נראה בתור מטריצה:&lt;/p&gt;

&lt;p&gt;&lt;span&gt;$latex \text{CX}=\left(\begin{array}{cccc} 1 &amp;amp; 0 &amp;amp; 0 &amp;amp; 0\\ 0 &amp;amp; 1 &amp;amp; 0 &amp;amp; 0\\ 0 &amp;amp; 0 &amp;amp; 0 &amp;amp; 1\\ 0 &amp;amp; 0 &amp;amp; 1 &amp;amp; 0 \end{array}\right)$&lt;/span&gt;&lt;/p&gt;

&lt;p&gt;קחו רגע כדי לשכנע את עצמכם שאי אפשר לכתוב את המטריצה הזו בתור מכפלת קרונקר של שתי מטריצות &lt;span&gt;$latex 2\times2$&lt;/span&gt;. זה לא קשה; בסך הכל צריך לשים לב לכך שיש ב-&lt;span&gt;$latex \text{CX}$&lt;/span&gt; הזו שני בלוקים שבוודאי לא יכולים להתקבל מתוך כפל בסקלרים שונים של אותה מטריצה.&lt;/p&gt;

&lt;p&gt;כעת, איך משתמשים ב-&lt;span&gt;$latex \text{CX}$&lt;/span&gt; כדי לקבל את מצב בל, &lt;span&gt;$latex \frac{\left|00\right\rangle +\left|11\right\rangle }{\sqrt{2}}$&lt;/span&gt;, מתוך &lt;span&gt;$latex \left|00\right\rangle $&lt;/span&gt;? זה פשוט למדי. קודם כל מפעילים &lt;span&gt;$latex H$&lt;/span&gt; על הקיוביט הראשון, ומקבלים את המצב &lt;span&gt;$latex \frac{\left|00\right\rangle +\left|10\right\rangle }{\sqrt{2}}$&lt;/span&gt;; אחר כך מפעילים את &lt;span&gt;$latex \text{CX}$&lt;/span&gt; על המצב הזה. מקבלים&lt;/p&gt;

&lt;p&gt;&lt;span&gt;$latex \text{CX}\left(\frac{\left|00\right\rangle +\left|10\right\rangle }{\sqrt{2}}\right)=\frac{\text{CX}\left(\left|00\right\rangle \right)+\text{CX}\left(\left|10\right\rangle \right)}{\sqrt{2}}=\frac{\left|00\right\rangle +\left|11\right\rangle }{\sqrt{2}}$&lt;/span&gt;&lt;/p&gt;

&lt;p&gt;וזה סוגר את הפינה הזו - עכשיו אנחנו מבינים איך כותבים שערים קוונטיים באופן כללי על שני קיוביטים ואפשר להתקדם לשלב הבא… חוץ מבעיה פרקטית קטנה. אמרתי קודם שאני יכול להציג כל שער קוונטי בתור מטריצה גדולה שמוכפלת בוקטור הגדול שמייצג את כל המערכת הקוונטית. אבל זה היה כשכל האופרטורים שלי פעלו על קיוביט בודד ולכן היה אפשר לקבל את המטריצה הגדולה על ידי מכפלות קרונקר של כולן. עם CX אי אפשר לעשות את זה. איך אפשר, למשל, לקבל את CX שמופעלת על מערכת בת &lt;strong&gt;שלושה&lt;/strong&gt; קיוביטים כאשר, נניח, קיוביט הבקרה הוא דווקא קיוביט מס’ 3 ואילו הקיוביט שהופכים הוא קיוביט מס’ 1?&lt;/p&gt;

&lt;p&gt;ובכן, הנה דרך מועילה להסתכל על זה מבחינה חישובית. שער CX (ושערים דומים לו שגם הם מהצורה של קיוביט בקרה + קיוביט שעליו פועל שער של קיוביט בודד) הוא אמנם לא מכפלת קרונקר אבל הוא &lt;strong&gt;סכום&lt;/strong&gt; של שתי מכפלות קרונקר פשוטות. בואו ניזכר שאני משתמש בסימון &lt;span&gt;$latex \left|0\right\rangle \left\langle 0\right|$&lt;/span&gt; כדי לתאר את האופרטור &lt;span&gt;$latex \left(\begin{array}{cc} 1 &amp;amp; 0\\ 0 &amp;amp; 0 \end{array}\right)$&lt;/span&gt; ובסימון &lt;span&gt;$latex \left|1\right\rangle \left\langle 1\right|$&lt;/span&gt; כדי לתאר את האופרטור &lt;span&gt;$latex \left(\begin{array}{cc} 0 &amp;amp; 0\\ 0 &amp;amp; 1 \end{array}\right)$&lt;/span&gt;. עכשיו קל לראות שמתקיים&lt;/p&gt;

&lt;p&gt;&lt;span&gt;$latex \text{CX}=\left|0\right\rangle \left\langle 0\right|\otimes I+\left|1\right\rangle \left\langle 1\right|\otimes X$&lt;/span&gt;&lt;/p&gt;

&lt;p&gt;עם הביטוי &lt;strong&gt;הזה&lt;/strong&gt; אפשר לשחק איך שרוצים כשבאים לשלב אותו במערכת קוונטית גדולה יותר. למשל, בדוגמא שלי, של מערכת של שלושה קיוביטים שבה אני משתמש בקיוביט 3 בתור בקרה ובקיוביט 1 בתור היעד, אופרטור ה-CX ה”מורחב” שלי יהיה&lt;/p&gt;

&lt;p&gt;&lt;span&gt;$latex \underset{q_{1}}{\underbrace{I}}\otimes\underset{q_{2}}{\underbrace{I}}\otimes\underset{q_{3}}{\underbrace{\left|0\right\rangle \left\langle 0\right|}}+\underset{q_{1}}{\underbrace{X}}\otimes\underset{q_{2}}{\underbrace{I}}\otimes\underset{q_{3}}{\underbrace{\left|1\right\rangle \left\langle 1\right|}}$&lt;/span&gt;&lt;/p&gt;

&lt;p&gt;אפשר, כמובן, להתלונן שאני משתמש כאן בתעלול שעובד יפה לשער מהצורה “בקרה/פעולה” כמו CX אבל לא יעבוד לשערים קוונטיים &lt;strong&gt;כלליים&lt;/strong&gt; של שני קיוביטים, וזה גם נכון; המתמטיקה של המקרה הכי כללי היא נטולת פתרונות אלגנטיים, אבל מצד שני אנחנו גם לא זקוקים לה על פי רוב ולכן לא אכנס אליה כאן.&lt;/p&gt;

&lt;h2&gt;מדידות במערכת של שני קיוביטים&lt;/h2&gt;

&lt;p&gt;מה שנשאר לנו לעשות כדי להבין איך מערכות של כמה קיוביטים עובדות הוא להבין איך מתבצעת &lt;strong&gt;מדידה&lt;/strong&gt; בהן. למרבה המזל, בעצם כבר ראינו את ההגדרה עבורן בפעם הקודמת - דיברתי אז על מערכת של קיוביט בודד, אבל ההגדרה תקפה לכל מערכת. מדידה, כזכור, הוגדרה באמצעות סדרה של אופרטורים &lt;span&gt;$latex \left\{ M_{m}\right\} $&lt;/span&gt; כך ש-&lt;span&gt;$latex \sum M_{m}^{\dagger}M_{m}=I$&lt;/span&gt;. ה-&lt;span&gt;$latex m$&lt;/span&gt;-ים הקטנים היו התוצאות המספריות האפשריות של המדידה, וביצוע של מדידה על המצב &lt;span&gt;$latex \left|\psi\right\rangle $&lt;/span&gt; כלל שני חלקים:&lt;/p&gt;

&lt;ol&gt; &lt;li&gt;בחירת התוצאה המספרית &lt;span&gt;$latex m$&lt;/span&gt; בהסתברות &lt;span&gt;$latex p\left(m\right)=\left\langle \psi\right|M_{m}^{\dagger}M_{m}\left|\psi\right\rangle $&lt;/span&gt;&lt;/li&gt;


&lt;li&gt;בהינתן שהתוצאה &lt;span&gt;$latex m$&lt;/span&gt; נבחרה, העברה של המערכת הקוונטית למצב &lt;span&gt;$latex \frac{M_{m}\left|\psi\right\rangle }{\sqrt{\left\langle \psi\right|M_{m}^{\dagger}M_{m}\left|\psi\right\rangle }}$&lt;/span&gt;&lt;/li&gt;

&lt;/ol&gt;

&lt;p&gt;ההגדרה הזו עובדת כמו שהיא גם כשהמערכת הקוונטית שלנו מורכבת מיותר מקיוביט אחד, כל עוד האופרטורים &lt;span&gt;$latex M_{m}$&lt;/span&gt; מקיימים את התנאי שנדרש מהם.&lt;/p&gt;

&lt;p&gt;עוד דבר שראינו בפעם הקודמת היה &lt;strong&gt;מדידה פרוייקטיבית&lt;/strong&gt;: זו הייתה דרך “לייצר” סדרת אופרטורים ותוצאות מדידה אפשריות מתוך אופרטור הרמיטי בודד; ערכי המדידה היו &lt;strong&gt;הערכים העצמיים&lt;/strong&gt; של האופרטור הבודד הזה, וה-&lt;span&gt;$latex M_{m}$&lt;/span&gt;-ים היו &lt;strong&gt;ההטלות&lt;/strong&gt; על המרחבים העצמיים שלו (וסימנתי אותן ב-&lt;span&gt;$latex P_{\lambda}$&lt;/span&gt; במקום ב-&lt;span&gt;$latex M_{m}$&lt;/span&gt;).&lt;/p&gt;

&lt;p&gt;גם הרעיון הזה תקף גם כאן, אבל בואו נראה אותו בפעולה בכמה דוגמאות כדי שנרגיש שאנחנו מבינים אותו.&lt;/p&gt;

&lt;p&gt;ראשית, אם בקיוביט בודד מדידה “רגילה” הייתה מה שקראתי לו “מדידה בבסיס &lt;span&gt;$latex Z$&lt;/span&gt;” כי לקחנו את האופרטור ההרמיטי &lt;span&gt;$latex Z=\left(\begin{array}{cc} 1 &amp;amp; 0\\ 0 &amp;amp; -1 \end{array}\right)$&lt;/span&gt; והסקנו ממנו את אופרטורי המדידה &lt;span&gt;$latex \left|0\right\rangle \left\langle 0\right|$&lt;/span&gt; ו-&lt;span&gt;$latex \left|1\right\rangle \left\langle 1\right|$&lt;/span&gt;, מה קורה אם מנסים להסתכל על &lt;span&gt;$latex Z\otimes Z$&lt;/span&gt; בתור אופרטור מדידה עבור שני קיוביטים? זה עובד, אבל אולי לא לגמרי בצורה שאנחנו מצפים לה. לכל &lt;span&gt;$latex b_{1},b_{2}\in\left\{ 0,1\right\} $&lt;/span&gt;&lt;/p&gt;

&lt;p&gt;כל &lt;span&gt;$latex \left|b_{1}b_{2}\right\rangle $&lt;/span&gt; הוא וקטור עצמי של &lt;span&gt;$latex Z\otimes Z$&lt;/span&gt;, עם הערך העצמי שהוא &lt;strong&gt;המכפלה&lt;/strong&gt; של הערכים העצמיים שמתאימים ל-&lt;span&gt;$latex \left|b_{1}\right\rangle $&lt;/span&gt; ו-&lt;span&gt;$latex \left|b_{2}\right\rangle $&lt;/span&gt;. אני אדגים:&lt;/p&gt;

&lt;p&gt;&lt;span&gt;$latex Z\otimes Z\left(\left|0\right\rangle \otimes\left|1\right\rangle \right)=Z\left|0\right\rangle \otimes Z\left|1\right\rangle =\left(+1\cdot\left|0\right\rangle \right)\otimes\left(-1\cdot\left|1\right\rangle \right)$&lt;/span&gt;&lt;/p&gt;

&lt;p&gt;&lt;span&gt;$latex =\left(+1\right)\cdot\left(-1\right)\left|0\right\rangle \otimes\left|1\right\rangle $&lt;/span&gt;&lt;/p&gt;

&lt;p&gt;זה נובע מכך שבאופן כללי במכפלה טנזורית יש לנו לינאריות: &lt;span&gt;$latex \left(\lambda_{1}v_{1}\right)\otimes\left(\lambda_{2}v_{2}\right)=\left(\lambda_{1}\lambda_{2}\right)\left(v_{1}\otimes v_{2}\right)$&lt;/span&gt;.&lt;/p&gt;

&lt;p&gt;כלומר, למרות שיש לנו שני קיוביטים, לאופרטור המדידה &lt;span&gt;$latex Z\otimes Z$&lt;/span&gt; עדיין יש רק שני ערכי תצפית אפשריים שונים: &lt;span&gt;$latex +1$&lt;/span&gt; ו-&lt;span&gt;$latex -1$&lt;/span&gt;. אינטואיטיבית היינו רוצים &lt;strong&gt;ארבעה&lt;/strong&gt; ערכי תצפית שונים, כדי לתפוס את ערכי הבסיס &lt;span&gt;$latex \left|00\right\rangle ,\left|01\right\rangle ,\left|10\right\rangle ,\left|11\right\rangle $&lt;/span&gt; שמתאימים לחשיבה שלנו “בגישה הנאיבית” על מה זו מדידה.&lt;/p&gt;

&lt;p&gt;אחדד: מדידה “בגישה הנאיבית” היא הדבר הבא: בהינתן המצב הקוונטי &lt;span&gt;$latex \left|\psi\right\rangle =\alpha_{00}\left|00\right\rangle +\alpha_{01}\left|01\right\rangle +\alpha_{10}\left|10\right\rangle +\alpha_{11}\left|11\right\rangle $&lt;/span&gt;, ומצב בסיס &lt;span&gt;$latex \left|b_{1}b_{2}\right\rangle $&lt;/span&gt; עם &lt;span&gt;$latex b_{1},b_{2}\in\left\{ 0,1\right\} $&lt;/span&gt; המדידה מחזירה את התוצאה המספרית שמתאימה ל-&lt;span&gt;$latex \left|b_{1}b_{2}\right\rangle $&lt;/span&gt; בהסתברות &lt;span&gt;$latex \left|\alpha_{b_{1}b_{2}}\right|^{2}$&lt;/span&gt; ומעבירה את המערכת למצב &lt;span&gt;$latex \left|b_{1}b_{2}\right\rangle $&lt;/span&gt;.&lt;/p&gt;

&lt;p&gt;השאלה, אם כן, היא מה “התוצאה המספרית שמתאימה ל-&lt;span&gt;$latex \left|b_{1}b_{2}\right\rangle $&lt;/span&gt;”. אם אנחנו רוצים תוצאה מספרית שונה לכל אחד מארבעת הערכים, אפשר לנקוט בתעלול: להשתמש, למשל, באופרטור מדידה כמו &lt;span&gt;$latex 2Z\otimes I+I\otimes Z$&lt;/span&gt;. כאן &lt;span&gt;$latex \left|00\right\rangle $&lt;/span&gt; הוא וקטור עצמי של הערך העצמי 3, &lt;span&gt;$latex \left|01\right\rangle $&lt;/span&gt; של הערך העצמי 1, &lt;span&gt;$latex \left|10\right\rangle $&lt;/span&gt; של הערך העצמי &lt;span&gt;$latex -1$&lt;/span&gt; ו-&lt;span&gt;$latex \left|11\right\rangle $&lt;/span&gt; של הערך העצמי &lt;span&gt;$latex -3$&lt;/span&gt;.&lt;/p&gt;

&lt;p&gt;כל זה קצת מסורבל, אבל בחישוב קוונטי ממילא אנחנו בדרך כלל לא מודדים את כל הקיוביטים בבת אחת, אלא קיוביט אחד בכל פעם. כשיש לנו מערכת של שני קיוביטים, אז מדידה “רגילה” של הקיוביט הראשון מתבצעת באמצעות האופרטור &lt;span&gt;$latex Z\otimes I$&lt;/span&gt; ומדידה של הקיוביט השני מתבצעת באמצעות &lt;span&gt;$latex I\otimes Z$&lt;/span&gt;.&lt;/p&gt;

&lt;p&gt;כדי לקבל תחושה של מה בעצם קורה במדידה “חלקית” שכזו, בואו נסתכל שוב על מצב קוונטי כללי: &lt;span&gt;$latex \left|\psi\right\rangle =\alpha_{00}\left|00\right\rangle +\alpha_{01}\left|01\right\rangle +\alpha_{10}\left|10\right\rangle +\alpha_{11}\left|11\right\rangle $&lt;/span&gt;. הוקטורים העצמיים של &lt;span&gt;$latex Z\otimes I$&lt;/span&gt; הם &lt;span&gt;$latex \left|00\right\rangle $&lt;/span&gt; ו-&lt;span&gt;$latex \left|01\right\rangle $&lt;/span&gt; עבור הערך העצמי &lt;span&gt;$latex +1$&lt;/span&gt;, ו-&lt;span&gt;$latex \left|10\right\rangle ,\left|11\right\rangle $&lt;/span&gt; עבור הערך העצמי &lt;span&gt;$latex -1$&lt;/span&gt;. אופרטורי ההטלה הם &lt;span&gt;$latex \left|00\right\rangle \left\langle 00\right|+\left|01\right\rangle \left\langle 01\right|$&lt;/span&gt; ו-&lt;span&gt;$latex \left|10\right\rangle \left\langle 10\right|+\left|11\right\rangle \left\langle 11\right|$&lt;/span&gt;. לכן נקבל את הדבר הבא:&lt;/p&gt;

&lt;ul&gt; &lt;li&gt;בהסתברות &lt;span&gt;$latex \left|\alpha_{00}\right|^{2}+\left|\alpha_{01}\right|^{2}$&lt;/span&gt; תוצאת המדידה היא 1&lt;span&gt;$latex +$&lt;/span&gt; והמערכת עוברת למצב &lt;span&gt;$latex \frac{\alpha_{00}\left|00\right\rangle +\alpha_{01}\left|01\right\rangle }{\sqrt{\left|\alpha_{00}\right|^{2}+\left|\alpha_{01}\right|^{2}}}$&lt;/span&gt;&lt;/li&gt;


&lt;li&gt;בהסתברות &lt;span&gt;$latex \left|\alpha_{10}\right|^{2}+\left|\alpha_{11}\right|^{2}$&lt;/span&gt; תוצאת המדידה היא 1&lt;span&gt;$latex -$&lt;/span&gt; והמערכת עוברת למצב &lt;span&gt;$latex \frac{\alpha_{00}\left|10\right\rangle +\alpha_{01}\left|11\right\rangle }{\sqrt{\left|\alpha_{10}\right|^{2}+\left|\alpha_{11}\right|^{2}}}$&lt;/span&gt;&lt;/li&gt;

&lt;/ul&gt;

&lt;p&gt;זה כבר יותר מסובך ממדידה של קיוביט יחיד - אבל לא באמת כל כך נורא, החשבון הוא יחסית פשוט.&lt;/p&gt;

&lt;p&gt;לסיום, אני רוצה שנראה מה קורה אם מודדים שני מצבים קוונטיים שונים על פי הקיוביט הראשון. המצב הראשון יהיה המצב של הסופרפוזיציה “האחידה”: &lt;span&gt;$latex \frac{\left|00\right\rangle +\left|01\right\rangle +\left|10\right\rangle +\left|11\right\rangle }{2}$&lt;/span&gt;. המקדם של כל מצב בסופרפוזיציה הוא &lt;span&gt;$latex \frac{1}{2}$&lt;/span&gt; ולכן אם נבצע את החישוב שהצגתי לפני רגע, נראה שבהסתברות &lt;span&gt;$latex \frac{1}{2}$&lt;/span&gt; תוצאת המדידה תהיה &lt;span&gt;$latex +1$&lt;/span&gt; והמצב הקוונטי יעבור לסופרפוזיציה &lt;span&gt;$latex \frac{\left|00\right\rangle +\left|01\right\rangle }{\sqrt{2}}$&lt;/span&gt; ובהסתברות &lt;span&gt;$latex \frac{1}{2}$&lt;/span&gt; התוצאה תהיה &lt;span&gt;$latex -1$&lt;/span&gt; והמצב הקוונטי יעבור לסופרפוזיציה &lt;span&gt;$latex \frac{\left|10\right\rangle +\left|11\right\rangle }{\sqrt{2}}$&lt;/span&gt;.&lt;/p&gt;

&lt;p&gt;שימו לב שהמצב &lt;span&gt;$latex \frac{\left|00\right\rangle +\left|01\right\rangle }{\sqrt{2}}$&lt;/span&gt; הוא לא מצב שזור; הוא בעצם שווה ל-&lt;span&gt;$latex \left|0\right\rangle \otimes\frac{\left|0\right\rangle +\left|1\right\rangle }{\sqrt{2}}$&lt;/span&gt;. כלומר, אפשר לחשוב על מה שהגענו אליו בתור שתי מערכות נפרדות של קיוביטים, שבהן הקיוביט הראשון נמדד וערכו התקבע על &lt;span&gt;$latex \left|0\right\rangle $&lt;/span&gt;, והקיוביט השני נותר בסופרפוזיציה שבה היה קודם וכלום לא השתנה מבחינתו. זה אכן מה שהגיוני לצפות לו פיזיקלית.&lt;/p&gt;

&lt;p&gt;עכשיו בואו נעבור למצב השזור &lt;span&gt;$latex \frac{\left|00\right\rangle +\left|11\right\rangle }{\sqrt{2}}$&lt;/span&gt; שבו המצב שונה בתכלית. כאן עדיין נקבל &lt;span&gt;$latex +1$&lt;/span&gt; בהסתברות &lt;span&gt;$latex \frac{1}{2}$&lt;/span&gt;, אבל אז המערכת תעבור למצב הקוונטי &lt;span&gt;$latex \left|00\right\rangle $&lt;/span&gt;; ובהסתברות &lt;span&gt;$latex \frac{1}{2}$&lt;/span&gt; נקבל &lt;span&gt;$latex -1$&lt;/span&gt; והמערכת תעבור למצב הקוונטי &lt;span&gt;$latex \left|11\right\rangle $&lt;/span&gt;. גם אלו לא מצבים שזורים, כלומר המדידה “השמידה” את השזירות, אבל תראו מה קרה פה - הקיוביט &lt;strong&gt;השני&lt;/strong&gt;, זה שלא נמדד, גם כן הוקרס! הסופרפוזיציה שבה הוא היה קודם (ולא הייתה בלתי תלויה בסופרפוזיציה של הקיוביט הראשון) נעלמה! התופעה הספציפית הזו היא-היא הסיבה לכוח ששזירה מוסיפה לחישובים קוונטיים. נסו לזכור את האינטואיציה הזו.&lt;/p&gt;

&lt;h2&gt;דברי סיכום ופרידה&lt;/h2&gt;

&lt;p&gt;הגענו לשלב שבו אנחנו מבינים פחות או יותר את כל המודל המתמטי שמאחורי חישוב קוונטי. מרחבים וקטוריים, מטריצות, מכפלות טנזוריות, מכפלות פנימיות, לכסון ספקטרלי של אופרטורים הרמיטיים - זה בערך כל מה שיש פה. כל היתר הם דברים נחמדים שנבנים מעל זה. בפרט, עכשיו אנחנו מסוגלים להבין את האופן שבו נפתר “ריבוע הקסם” של פרס ומרמין, אז זה יהיה הדבר הבא שאני אדבר עליו.&lt;/p&gt;

&lt;p&gt;אבל אולי כדאי בכל זאת לומר לרגע בצורה מפורשת - מה זה בעצם חישוב קוונטי? הרעיון הוא שלוקחים &lt;span&gt;$latex n$&lt;/span&gt;-קיוביטים, ואז מאתחלים איזה שהוא מצב קוונטי - בדרך כלל &lt;span&gt;$latex \left|0^{n}\right\rangle $&lt;/span&gt;, ואז מתחילים להפעיל עליו אופרטורים אוניטריים, מה שבדרך כלל אומר שמפעילים אופרטור של “שער קוונטי” שפועל רק על קיוביט או שניים ומורחב לפעול כמו הזהות על שאר הקיוביטים. בסיום של החישוב מבצעים מדידה של כל הקיוביטים ומקבלים מחרוזת של &lt;span&gt;$latex n$&lt;/span&gt; ביטים “קלאסיים” שמגיעה מתוך התפלגות כלשהי. על הניסוי הזה אפשר לחזור מספר רב של פעמים כדי לקבל הערכה טובה להתפלגות הזו (למשל, שקיבלנו &lt;span&gt;$latex 00$&lt;/span&gt; ב-&lt;span&gt;$latex \frac{1}{2}$&lt;/span&gt; מהפעמים, ב-&lt;span&gt;$latex \frac{1}{3}$&lt;/span&gt; מהן קיבלנו 01 וב-&lt;span&gt;$latex \frac{1}{6}$&lt;/span&gt; מהן קיבלנו 11).&lt;/p&gt;

&lt;p&gt;בפועל אפשר לבצע מדידות גם &lt;strong&gt;באמצע&lt;/strong&gt; החישוב הקוונטי, ואפילו לשנות את המשך החישוב בהתאם לתוצאת המדידה; ולא חייבים למדוד את &lt;strong&gt;כל&lt;/strong&gt; הקיוביטים בסוף. אבל זהו בערך.&lt;/p&gt;

&lt;p&gt;האם זה גם מה שקורה במציאות? כן ולא. במציאות קשה מאוד כיום לבצע חישובים שכאלו. לאתחל מצב כמו &lt;span&gt;$latex \left|0^{n}\right\rangle $&lt;/span&gt;? זה קשה. מה שמקבלים בפועל הוא סופרפוזיציה של מצבים שאנחנו מקווים ש-&lt;span&gt;$latex \left|0^{n}\right\rangle $&lt;/span&gt; דומיננטי בהם מספיק. ולהפעיל אופרטור כמו &lt;span&gt;$latex X$&lt;/span&gt;? זה קשה, אנחנו מנסים לכייל את המחשבים ללא הרף כדי שהפעולה שהם מבצעים (במחשבים בני זמננו - על פי רוב באמצעות שליחת פולס אלקטרומנגטי בתדירות מתאימה) תהיה &lt;strong&gt;מספיק קרובה&lt;/strong&gt; ל-&lt;span&gt;$latex X$&lt;/span&gt;. ולמדוד קיוביטים? זה &lt;strong&gt;ממש&lt;/strong&gt; קשה מבחינת זה שיש רעשים במדידה. ובנוסף לקשיים הללו יש גם רעשים שמגיעים מבחוץ ויקלקלו את החישוב אפילו אם ננסה פשוט לשמור את המצב &lt;span&gt;$latex \left|0^{n}\right\rangle $&lt;/span&gt; ולא נעשה לו כלום. בקיצור, כל התורה היפה הזו של חישוב קוונטי, כשבאים ליישם אותה בעולם האמיתי, חייבת הרחבה מהותית - חייבים לדבר על &lt;strong&gt;רעש&lt;/strong&gt; וההשפעות שלו. זה כבר שייך לתחום שנקרא &lt;strong&gt;אינפורמציה קוונטית&lt;/strong&gt; והוא יפה ומעניין בפני עצמו אבל אני לא אדחוף אותו לפוסט הזה. אנחנו מקווים שיום אחד נגיע למצב שבו יש לנו &lt;strong&gt;קודים לתיקון שגיאות&lt;/strong&gt; בחישוב קוונטי שעובדים בצורה מספיק טובה כדי שאפשר יהיה לדמיין את המחשבים הקוונטיים כאילו הם עובדים במודל היפה והנקי שהצגתי פה שהוא חסין לרעשים; זה מה שקורה בחישוב קלאסי, שבו יש מנגנונים לטיפול ברעשים שמתכנת ממוצע לא צריך לחשוב עליהם ביומיום שלו.&lt;/p&gt;

&lt;p&gt;אבל אני לא יכול לסיים ממש בלי להכניס טיזר למשהו מגניב במיוחד שרמזתי עליו עוד בתחילת הפוסט. בואו נסקור לרגע את השערים שראינו עד כה בחישוב קוונטי: שערי &lt;span&gt;$latex X,Y,Z$&lt;/span&gt;; שער &lt;span&gt;$latex H$&lt;/span&gt;; שער &lt;span&gt;$latex S$&lt;/span&gt; ושער &lt;span&gt;$latex S^{\dagger}$&lt;/span&gt;; והפעם ראינו גם את השער &lt;span&gt;$latex \text{CX}$&lt;/span&gt; וגם על מדידה אפשר לחשוב בתור שער.&lt;/p&gt;

&lt;p&gt;ובכן, אם אני עושה חישוב קוונטי שמתבסס רק על השערים הללו, &lt;strong&gt;אפשר לבצע סימולציה שלו במחשב קלאסי בסיבוכיות לינארית&lt;/strong&gt;. מה זה אומר בפועל? זה אומר שכל מה שאפשר לעשות במחשב קוונטי עם השערים הללו אפשר לעשות &lt;strong&gt;בקלי קלות&lt;/strong&gt; גם במחשב רגיל; רק צריך להשתמש בשיטת סימולציה שהיא שונה לגמרי מגישת ה”נכפול מטריצה בוקטור”. התוצאה הזו נקראת “משפט Gottesman–Knill”; הרעיון מאחוריה היא שאפשר לייצג מצבים קוונטיים מסויימים בעזרת &lt;strong&gt;יוצרים של חבורת המייצבים&lt;/strong&gt; שלהם (לא חשוב כרגע מה זה אומר…) והרעיון הזה הוא הבסיס לכמה וכמה עניינים לא טריוויאליים בחישוב קוונטי.&lt;/p&gt;

&lt;p&gt;זה אומר שכדי להשלים את התמונה אני צריך להוסיף עוד שער כלשהו למשחק - כזה שמאפשר לייצר חישובים מסובכים יותר שהמשפט לא תופס. השער הזה נקרא &lt;span&gt;$latex T$&lt;/span&gt;, והוא בסך הכל שער תמים מאוד שמקיים &lt;span&gt;$latex T^{2}=S$&lt;/span&gt; (בדומה לאיך ש-&lt;span&gt;$latex S^{2}=Z$&lt;/span&gt;). הוא מוגדר בתור &lt;span&gt;$latex T=\left(\begin{array}{cc} 1 &amp;amp; 0\\ 0 &amp;amp; e^{\frac{i\pi}{4}} \end{array}\right)$&lt;/span&gt;.&lt;/p&gt;

&lt;p&gt;עכשיו הידע הבסיסי שלנו שלם, פחות או יותר, ואפשר לגשת לדבר על הדברים המגניבים באמת.&lt;/p&gt;</content><author><name></name></author><category term="חישוב קוונטי" /><summary type="html">מבוא</summary><media:thumbnail xmlns:media="http://search.yahoo.com/mrss/" url="http://gadial.net/assets/img/main/default-card.png" /></entry><entry><title type="html">חישוב קוונטי - מה זה קיוביט ומה עושים איתו?</title><link href="http://gadial.net/2020/02/28/what_is_a_qubit/" rel="alternate" type="text/html" title="חישוב קוונטי - מה זה קיוביט ומה עושים איתו?" /><published>2020-02-28T00:00:00+00:00</published><updated>2020-02-28T00:00:00+00:00</updated><id>http://gadial.net/2020/02/28/what_is_a_qubit</id><content type="html" xml:base="http://gadial.net/2020/02/28/what_is_a_qubit/">&lt;h2&gt;מבוא&lt;/h2&gt;

&lt;p&gt;בפוסטים הקודמים בבלוג דיברתי על &lt;a href=&quot;https://gadial.net/2020/01/31/mermin_peres_magic_square/&quot;&gt;ריבוע הקסם של פרס-מרמין&lt;/a&gt; ו&lt;a href=&quot;https://gadial.net/2020/01/24/what_is_mipstar_equals_re_part_2/&quot;&gt;על המשפט&lt;/a&gt; שאומר ש-&lt;span&gt;$latex \text{MIP}^{*}=\text{RE}$&lt;/span&gt;. אלו שתי תוצאות מרהיבות (אחת פשוטה ואחת מאוד מסובכת) שמתבססות על &lt;strong&gt;קיוביטים&lt;/strong&gt;, שהם מושג מתמטי שיש כל מני דרכים לממש במציאות. בפוסט הזה אני רוצה לדבר על המושג המתמטי. זה ייתן לנו בסיס שעליו נוכל להסביר ענייני חישוב קוונטי ואינפורמציה קוונטית בצורה רחבה יותר מאשר &lt;a href=&quot;https://gadial.net/2014/07/17/quantum_computing_intro/&quot;&gt;עשיתי בבלוג בשעתו בסדרת הפוסטים שלי&lt;/a&gt; על חישוב קוונטי. בפעם ההיא המטרה שלי הייתה להגיע כמה שיותר מהר לדברים מגניבים כמו האלגוריתמים של גרובר ושור, והפעם אני בכלל לא הולך להתעניין בתוצאות המחץ הללו אלא אנסה ליהנות מהדרך - מכמה שהמתמטיקה שמעורבת בסיפור היא ממש יפה בזכות עצמה.&lt;/p&gt;

&lt;p&gt;המתמטיקה שמעורבת בסיפור היא אלגברה לינארית, ובפרט דברים שבאופן קלאסי נלמדים בקורס שני באלגברה לינארית ולא הגעתי אל כולם בבלוג - מכפלות פנימיות, משפט הלכסון הספקטרלי, דברים כאלה. אני אניח היכרות כלשהי עם הנושאים הללו או לכל הפחות יכולת לעצור ולחפש הסברים עליהם במקומות אחרים, אבל אנסה לא להיות קריפטי לחלוטין רוב הזמן. אני לא רוצה להפחיד - בניגוד לתורת הקוונטים “באופן כללי” שיכולה להיות מאתגרת למדי מתמטית, אפשר לחשוב על קיוביטים בתור מין “צמצום” של תורת הקוונטים לסיטואציה מאוד פשוטה ונשלטת יחסית, והמתמטיקה שלה היא דווקא &lt;strong&gt;פשוטה&lt;/strong&gt; בהתאם. זה חלק מהיופי - איך ממתמטיקה פשוטה יוצאים ניסים ונפלאות שכאלו.&lt;/p&gt;

&lt;p&gt;עוד הערה אחת לפני שנתחיל: הפוסט הזה מדבר על “קיוביט”, ביחיד. הפוסט הבא ידבר על “קיוביטים”, ברבים, כי האופן שבו משלבים כמה קיוביטים יחד מערב עוד מתמטיקה, ורק שם יתגלה הכוח האמיתי של כל העסק הזה. אז אם מה שאני מדבר עליו פה ייראה חסר פואנטה, זכרו - יש פואנטה, היא תגיע בהמשך, יקרו ניסים ונפלאות, אבל בואו ניהנה כרגע מהדרך. הרבה יותר קל להבין את המתמטיקה שבהמשך אם מבינים אותה עבור קיוביט בודד.&lt;/p&gt;

&lt;h2&gt;מה זה קיוביט?&lt;/h2&gt;

&lt;p&gt;ובכן, מה זה קיוביט? מה שעוזר כאן הוא האנלוגיה למושג של &lt;strong&gt;ביט&lt;/strong&gt; שאנחנו רגילים מחישוב “רגיל”. ביט &lt;span&gt;$latex x$&lt;/span&gt; הוא משהו שיכול להיות בעל ערך שנמצא בתוך הקבוצה &lt;span&gt;$latex \mathbb{Z}_{2}=\left\{ 0,1\right\} $&lt;/span&gt;. אנחנו עושים עם ביט יחיד שני דברים עיקריים:&lt;/p&gt;

&lt;ol&gt; &lt;li&gt;מבצעים עליו &lt;strong&gt;פעולות&lt;/strong&gt; כלשהן שמשנות את ערכו, למשל &lt;span&gt;$latex \text{NOT}\left(x\right)=1-x$&lt;/span&gt; (כשיש לנו שני ביטים ויותר יש פעולות מעניינות יותר...)&lt;/li&gt;


&lt;li&gt;&lt;strong&gt;משווים&lt;/strong&gt; את הערך שלו לדברים, כלומר בודקים האם &lt;span&gt;$latex x=0$&lt;/span&gt; או &lt;span&gt;$latex x=1$&lt;/span&gt; ופועלים בהתאם לכך. אם תרצו, אפשר לומר שאנחנו &lt;strong&gt;מודדים&lt;/strong&gt; את הערך של הביט.&lt;/li&gt;

&lt;/ol&gt;

&lt;p&gt;קיוביט זה אותו דבר, פרט לכך שהערכים שקיוביט יכולים לקבל שייכים לקבוצה גדולה ומסובכת יותר, ובהתאם לכך הפעולות שאפשר לבצע על קיוביט הן מסובכות יותר, והמדידות שניתן לבצע הן מסובכות יותר.&lt;/p&gt;

&lt;p&gt;היקום שבו קיוביט בודד חי הוא המרחב הוקטורי &lt;span&gt;$latex \mathbb{C}^{2}$&lt;/span&gt; עם &lt;strong&gt;המכפלה הפנימית הסטנדרטית&lt;/strong&gt; עליו. בואו נזכיר את המרחב הזה. אני מסמן איברים של המרחב בתור &lt;strong&gt;וקטורי עמודה&lt;/strong&gt;, כלומר איבר כללי הוא משהו מהצורה &lt;span&gt;$latex v=\left(\begin{array}{c} \alpha\\ \beta \end{array}\right)$&lt;/span&gt; כך ש-&lt;span&gt;$latex \alpha,\beta\in\mathbb{C}$&lt;/span&gt;. על המרחב הזה אני מגדיר &lt;strong&gt;מכפלה פנימית&lt;/strong&gt; שהיא פונקציה שלוקחת זוג איברים במרחב ומחזירה סקלר: אם &lt;span&gt;$latex v=\left(\begin{array}{c} \alpha\\ \beta \end{array}\right)$&lt;/span&gt; ו-&lt;span&gt;$latex u=\left(\begin{array}{c} \gamma\\ \delta \end{array}\right)$&lt;/span&gt; אז אני מגדיר &lt;span&gt;$latex \left\langle u|v\right\rangle =\alpha\overline{\gamma}+\beta\overline{\delta}$&lt;/span&gt; כך שקו מעל מספר מסמן את &lt;strong&gt;הצמוד המרוכב&lt;/strong&gt; שלו: &lt;span&gt;$latex \overline{a+bi}=a-bi$&lt;/span&gt;.&lt;/p&gt;

&lt;p&gt;אם תסתכלו על &lt;a href=&quot;https://gadial.net/2012/02/06/inner_products_intro/&quot;&gt;הפוסט שלי&lt;/a&gt; על מכפלות פנימיות אתם תראו שהשתמשתי בסימונים אחרים: &lt;span&gt;$latex x\cdot y$&lt;/span&gt; או &lt;span&gt;$latex \left\langle x,y\right\rangle $&lt;/span&gt;, כאשר דווקא &lt;span&gt;$latex y$&lt;/span&gt; הוא זה שמצמידים את הכניסות שלו, ואילו אצלי הפעם, בסימון &lt;span&gt;$latex \left\langle u|v\right\rangle $&lt;/span&gt; זה דווקא &lt;span&gt;$latex u$&lt;/span&gt; השמאלי שמצמידים את הכניסות שלו. מה שקורה פה הוא שאני מאמץ את שיטות הסימון בפיזיקה לעניינים הללו כי יהיה להן יתרון בהמשך וכי זו השפה של התחום בכל מקרה - אני מקווה שזה לא יבלבל אותנו יותר מדי או לפחות שנתרגל מהר.&lt;/p&gt;

&lt;p&gt;הנה עוד סימון מועיל ביותר: אם &lt;span&gt;$latex A\in M_{n,m}\left(\mathbb{C}\right)$&lt;/span&gt; היא מטריצה כלשהי (לאו דווקא ריבועית) עם כניסות שהן מספרים מרוכבים, אז אני מגדיר את המטריצה הצמודה שלה &lt;span&gt;$latex A^{\dagger}$&lt;/span&gt; באופן הבא: &lt;span&gt;$latex \left[A^{\dagger}\right]_{ij}=\overline{\left[A\right]_{ji}}$&lt;/span&gt;. במילים אחרות, אנחנו משחלפים את &lt;span&gt;$latex A$&lt;/span&gt; ומצמידים את הכניסות שלה. גם פה הסימון שלי קצת שונה מבדרך כלל: במתמטיקה כותבים &lt;span&gt;$latex A^{*}$&lt;/span&gt; ואילו בפיזיקה משתמשים בכוכבית למטרה אחרת ולכן כותבים &lt;span&gt;$latex A^{\dagger}$&lt;/span&gt; (הסימן הזה נקרא “דגר”, פגיון).&lt;/p&gt;

&lt;p&gt;בסימון הזה קל להבין את המכפלה הפנימית שלנו גם בעזרת כפל מטריצות “רגיל”: &lt;span&gt;$latex \left\langle u|v\right\rangle =u^{\dagger}v$&lt;/span&gt; (אם חושבים על &lt;span&gt;$latex u,v$&lt;/span&gt; בתור וקטורי עמודה). בואו נזכור את הגישה הזו בהמשך, כי פתאום נדבר גם על יצור כמו &lt;span&gt;$latex \left|v\right\rangle \left\langle u\right|=vu^{\dagger}$&lt;/span&gt; שהולך בכלל להיות מטריצה &lt;span&gt;$latex 2\times2$&lt;/span&gt;.&lt;/p&gt;

&lt;p&gt;&lt;strong&gt;הנורמה&lt;/strong&gt; של איבר &lt;span&gt;$latex v$&lt;/span&gt; במרחב מכפלה פנימית מוגדרת בתור &lt;span&gt;$latex \sqrt{\left\langle v|v\right\rangle }=\sqrt{\left|\alpha\right|^{2}+\left|\beta\right|^{2}}$&lt;/span&gt; - אפשר לחשוב אותה בתור משהו שמייצג הכללה של מושג &lt;strong&gt;האורך&lt;/strong&gt; של וקטור, ומכפלה פנימית היא סוג של משהו שמערב את מכפלת האורכים של שני וקטורים ואת קוסינוס הזווית ביניהם.&lt;/p&gt;

&lt;p&gt;מכפלות פנימיות ונורמות מאפשרות לנו לדבר על בסיסים “נחמדים במיוחד” למרחב: בסיסים &lt;strong&gt;אורתונורמליים&lt;/strong&gt;. בסיס &lt;span&gt;$latex B=\left\{ b_{1},\ldots,b_{n}\right\} $&lt;/span&gt; למרחב מכפלה פנימית כלשהו הוא &lt;strong&gt;אורתונורמלי&lt;/strong&gt; אם &lt;span&gt;$latex \left\langle b_{i},b_{j}\right\rangle =\delta_{ij}$&lt;/span&gt;, כלומר המכפלה הפנימית של כל שני איברים שונים זה מזה בו היא 0, וכל איבר בו הוא מנורמה 1. הקסם בבסיס כזה הוא שבהינתן איבר &lt;span&gt;$latex v$&lt;/span&gt; כלשהו במרחב, קל מאוד לגלות מה המקדמים שלו בצירוף הלינארי &lt;span&gt;$latex v=\sum\alpha_{i}b_{i}$&lt;/span&gt;: אם תחשבו את &lt;span&gt;$latex \left\langle b_{i}|v\right\rangle $&lt;/span&gt; ותשתמשו בתכונות המכפלה הפנימית ובכך שהבסיס אורתונורמלי תגלו ש-&lt;span&gt;$latex \left\langle b_{i}|v\right\rangle =\alpha_{i}$&lt;/span&gt;, כלומר &lt;span&gt;$latex v=\sum\left\langle b_{i}|v\right\rangle b_{i}$&lt;/span&gt;. אני קורא לרוב למקדמים &lt;span&gt;$latex \left\langle b_{i}|v\right\rangle $&lt;/span&gt; הללו בשם &lt;strong&gt;מקדמי פורייה&lt;/strong&gt; של &lt;span&gt;$latex v$&lt;/span&gt; על פי הבסיס &lt;span&gt;$latex B$&lt;/span&gt;.&lt;/p&gt;

&lt;p&gt;עכשיו אפשר להגיד מה זה בעצם קיוביט: זה משהו שהערכים שהוא יכול לקבל הם כל האיברים ב-&lt;span&gt;$latex \mathbb{C}^{2}$&lt;/span&gt; &lt;strong&gt;שהם מנורמה &lt;/strong&gt;&lt;strong&gt;1&lt;/strong&gt;. אני מסמן ערך כזה לרוב ב-&lt;span&gt;$latex \left|\psi\right\rangle $&lt;/span&gt; - הסימון הזה נקרא ket וכמובן שיש הגיון מאחורי והדמיון שלו לסימונים של מכפלה פנימית לא מקרי, אבל מבחינה יבשה הוא בסך הכל דרך סימון של וקטור ב-&lt;span&gt;$latex \mathbb{C}^{2}$&lt;/span&gt;.&lt;/p&gt;

&lt;p&gt;עוד הערה אחת על הערכים של קיוביט: אם שני ערכים נבדלים זה מזה רק בכפל בסקלר, אני מתייחס אליהם בתור אותו הערך (בפיזיקאית אני אגיד שהם “רק נבדלים בפאזה”).&lt;/p&gt;

&lt;p&gt;בואו נעבור לייצוג טיפה יותר קונקרטי של קיוביטים. אני יכול לסמן את הבסיס הסטנדרטי של &lt;span&gt;$latex \mathbb{C}^{2}$&lt;/span&gt; עם הסימונים &lt;span&gt;$latex \left|0\right\rangle =\left(\begin{array}{c} 1\\ 0 \end{array}\right),\left|1\right\rangle =\left(\begin{array}{c} 0\\ 1 \end{array}\right)$&lt;/span&gt; ואז אפשר לכתוב קיוביט כללי בתור &lt;span&gt;$latex \left|\psi\right\rangle =\alpha\left|0\right\rangle +\beta\left|1\right\rangle $&lt;/span&gt; כאשר &lt;span&gt;$latex \alpha,\beta\in\mathbb{C}$&lt;/span&gt; נקראים &lt;strong&gt;האמפליטודות&lt;/strong&gt; של הקיוביט והדרישה של “נורמה 1” מתורגמת לדרישה &lt;span&gt;$latex \left|\alpha\right|^{2}+\left|\beta\right|^{2}=1$&lt;/span&gt;. האינטואיציה הפיזיקלית מאחורי ההגדרות הללו היא ש-&lt;span&gt;$latex \left|\psi\right\rangle $&lt;/span&gt; נמצא במשהו שנקרא &lt;strong&gt;סופרפוזיציה &lt;/strong&gt;של מצבי היסוד &lt;span&gt;$latex \left|0\right\rangle ,\left|1\right\rangle $&lt;/span&gt; אבל אני לא אכנס יותר מדי לפיזיקה בפוסט הזה.&lt;/p&gt;

&lt;p&gt;עכשיו, אמרתי קודם שעם ביט רגיל אפשר לעשות שני דברים: &lt;strong&gt;פעולות&lt;/strong&gt; ו&lt;strong&gt;מדידה&lt;/strong&gt;. ואמרתי שעם קיוביט זה אותו דבר, רק מסובך יותר. נתחיל עם פעולות. ההסבר הפיזיקלי לאיך המערכת הקוונטית שקיוביט מתאר מתפתחת עם הזמן דורש כניסה למושגים כמו המילטוניאן וכאלו ואני נמנע מההסבר הזה לחלוטין כי אין בו צורך - השורה התחתונה שאפשר לקפוץ אליה באובייקט פשוט כמו קיוביט היא שהפעולות שאפשר להפעיל על קיוביטים הן &lt;strong&gt;טרנספורמציות לינאריות&lt;/strong&gt;. כלומר, לוקחים מטריצה &lt;span&gt;$latex U\in M_{2\times2}\left(\mathbb{C}\right)$&lt;/span&gt; וכופלים אותה ב-&lt;span&gt;$latex \left|\psi\right\rangle $&lt;/span&gt;. רק מה, אמרתי קודם שהערכים שקיוביט מקבל הם &lt;strong&gt;מנורמה &lt;/strong&gt;&lt;strong&gt;1&lt;/strong&gt;. כלומר, גם הפלט צריך להיות מנורמה 1, כלומר אני מצפה מ-&lt;span&gt;$latex U$&lt;/span&gt; &lt;strong&gt;לשמר נורמה&lt;/strong&gt;. יוצא ש-&lt;span&gt;$latex U$&lt;/span&gt; צריכה להיות &lt;strong&gt;טרנספורמציה אוניטרית&lt;/strong&gt;, כלומר טרנספורמציה לינארית שמקיימת &lt;span&gt;$latex U^{\dagger}=U^{-1}$&lt;/span&gt;. בפרט &lt;span&gt;$latex U$&lt;/span&gt; הפיכה - זה קצת מנוגד לאינטואיציה שלנו, כי למשל פעולת ה-AND על שני ביטים קלאסיים היא לא הפיכה (אם הפלט היה 0, מה היה הקלט?).&lt;/p&gt;

&lt;p&gt;בואו נראה כמה דוגמאות לטרנספורמציות אוניטריות שכאלו, שיהיו חשובות מאוד בהמשך הדרך: ראשית, המקבילה של פעולת NOT רק בקיוביטים. זו טרנספורמציה שמעבירה את &lt;span&gt;$latex \left|0\right\rangle $&lt;/span&gt; ל-&lt;span&gt;$latex \left|1\right\rangle $&lt;/span&gt; ואת &lt;span&gt;$latex \left|1\right\rangle $&lt;/span&gt; ל-&lt;span&gt;$latex \left|0\right\rangle $&lt;/span&gt; ומסומנת ב-&lt;span&gt;$latex X$&lt;/span&gt;:&lt;/p&gt;

&lt;p&gt;&lt;span&gt;$latex X\left|0\right\rangle =\left|1\right\rangle $&lt;/span&gt;&lt;/p&gt;

&lt;p&gt;&lt;span&gt;$latex X\left|1\right\rangle =\left|0\right\rangle $&lt;/span&gt;&lt;/p&gt;

&lt;p&gt;אפשר לתאר את זה במטריצה הבאה, שאני מסמן גם ב-&lt;span&gt;$latex \sigma_{x}$&lt;/span&gt; כשיותר נוח לי, מסיבות של “זה הסימון המקובל בפיזיקה”):&lt;/p&gt;

&lt;p&gt;&lt;span&gt;$latex X=\left(\begin{array}{cc} 0 &amp;amp; 1\\ 1 &amp;amp; 0 \end{array}\right)$&lt;/span&gt;&lt;/p&gt;

&lt;p&gt;פעולה אחרת, שאין לה מקבילה קלאסית, היא &lt;strong&gt;היפוך פאזה&lt;/strong&gt; שמתוארת באות &lt;span&gt;$latex Z$&lt;/span&gt; ונראית כך:&lt;/p&gt;

&lt;p&gt;&lt;span&gt;$latex Z\left|0\right\rangle =\left|0\right\rangle $&lt;/span&gt;&lt;/p&gt;

&lt;p&gt;&lt;span&gt;$latex Z\left|1\right\rangle =-\left|1\right\rangle $&lt;/span&gt;&lt;/p&gt;

&lt;p&gt;&lt;span&gt;$latex Z=\left(\begin{array}{cc} 1 &amp;amp; 0\\ 0 &amp;amp; -1 \end{array}\right)$&lt;/span&gt;&lt;/p&gt;

&lt;p&gt;כלומר, &lt;span&gt;$latex Z$&lt;/span&gt; לא עושה כלום למצב &lt;span&gt;$latex \left|0\right\rangle $&lt;/span&gt; אבל כופלת את &lt;span&gt;$latex \left|1\right\rangle $&lt;/span&gt; במינוס 1. למה זה מעניין בכלל? הרי אמרתי שאני מחשיב שני קיוביטים כזהים אם הם נבדלים בפאזה. ובכן, כן, אבל זכרו שקיוביט “כללי” הוא תערובת של שני מצבי הבסיס הללו. כלומר אם &lt;span&gt;$latex \left|\psi\right\rangle =\alpha\left|0\right\rangle +\beta\left|1\right\rangle $&lt;/span&gt; אז &lt;span&gt;$latex Z\left|\psi\right\rangle =\alpha\left|0\right\rangle -\beta\left|1\right\rangle $&lt;/span&gt; וזה כבר שינוי של ממש - הפאזה &lt;strong&gt;בין&lt;/strong&gt; שני הרכיבים של &lt;span&gt;$latex \left|\psi\right\rangle $&lt;/span&gt; השתנתה.&lt;/p&gt;

&lt;p&gt;עוד פעולה רלוונטית היא &lt;span&gt;$latex Y$&lt;/span&gt;, שהיא סוג של שילוב בין &lt;span&gt;$latex X,Z$&lt;/span&gt; ומספרים מרוכבים:&lt;/p&gt;

&lt;p&gt;&lt;span&gt;$latex Y=\left(\begin{array}{cc} 0 &amp;amp; -i\\ i &amp;amp; 0 \end{array}\right)$&lt;/span&gt;&lt;/p&gt;

&lt;p&gt;אם תבדקו תגלו ש-&lt;span&gt;$latex ZX=iY$&lt;/span&gt;, ובכלל שמתקיים הקשר הנחמד הבא:&lt;/p&gt;

&lt;p&gt;&lt;span&gt;$latex XY=iZ$&lt;/span&gt;&lt;/p&gt;

&lt;p&gt;&lt;span&gt;$latex YZ=iX$&lt;/span&gt;&lt;/p&gt;

&lt;p&gt;&lt;span&gt;$latex ZX=iY$&lt;/span&gt;&lt;/p&gt;

&lt;p&gt;שבטח מזכיר את הקווטרניונים לאלו מכם שמכירים אותם.&lt;/p&gt;

&lt;p&gt;שלוש המטריצות הללו נקראות &lt;strong&gt;מטריצות פאולי&lt;/strong&gt;, ויחד עם מטריצת היחידה הן הבסיס למשהו שנקרא &lt;strong&gt;חבורת פאולי&lt;/strong&gt; והוא מאוד שימושי בכל ענייני הקוונטים אבל נגיע לכך בהמשך. לבינתיים הנה הדוגמא האחרונה שלי לטרנספורמציה אוניטרית. עד עכשיות מה שהצגתי היה קצת מוזר כי הטרנספורמציות לא יצרו שום קשר בין &lt;span&gt;$latex \left|0\right\rangle $&lt;/span&gt; ובין &lt;span&gt;$latex \left|1\right\rangle $&lt;/span&gt; אז לא היה ברור מה ההבדל בין קיוביטים ובין סתם ביטים. אבל הנה משהו שונה, שנקרא &lt;strong&gt;מטריצת הדאמר&lt;/strong&gt; (Hadamard):&lt;/p&gt;

&lt;p&gt;&lt;span&gt;$latex H\left|0\right\rangle =\frac{\left|0\right\rangle +\left|1\right\rangle }{\sqrt{2}}$&lt;/span&gt;&lt;/p&gt;

&lt;p&gt;&lt;span&gt;$latex H\left|1\right\rangle =\frac{\left|0\right\rangle -\left|1\right\rangle }{\sqrt{2}}$&lt;/span&gt;&lt;/p&gt;

&lt;p&gt;&lt;span&gt;$latex H=\frac{1}{\sqrt{2}}\left(\begin{array}{cc} 1 &amp;amp; 1\\ 1 &amp;amp; -1 \end{array}\right)$&lt;/span&gt;&lt;/p&gt;

&lt;p&gt;הטרנספורמציה הזו יוצרת &lt;strong&gt;סופרפוזיציה&lt;/strong&gt; של &lt;span&gt;$latex \left|0\right\rangle ,\left|1\right\rangle $&lt;/span&gt; מתוך כל אחד ממצבי הבסיס הללו. החלוקה ב-&lt;span&gt;$latex \sqrt{2}$&lt;/span&gt; היא כדי להבטיח שהתוצאה עדיין תהיה מנורמה 1. עכשיו, מכיוון שהמצבים של הסופרפוזיציה הזו הם כל כך חשובים, יש להם סימון משל עצמם ועוד נפגוש אותם בהמשך:&lt;/p&gt;

&lt;p&gt;&lt;span&gt;$latex \left|+\right\rangle =\frac{\left|0\right\rangle +\left|1\right\rangle }{\sqrt{2}}$&lt;/span&gt;&lt;/p&gt;

&lt;p&gt;&lt;span&gt;$latex \left|-\right\rangle =\frac{\left|0\right\rangle -\left|1\right\rangle }{\sqrt{2}}$&lt;/span&gt;&lt;/p&gt;

&lt;p&gt;עכשיו, גם &lt;span&gt;$latex \left|0\right\rangle ,\left|1\right\rangle $&lt;/span&gt; וגם &lt;span&gt;$latex \left|+\right\rangle ,\left|-\right\rangle $&lt;/span&gt; מהווים &lt;strong&gt;בסיס אורתונורמלי &lt;/strong&gt;למרחב &lt;span&gt;$latex \mathbb{C}^{2}$&lt;/span&gt;, כלומר הם קבוצות פורשות, בלתי תלויות, של וקטורים מנורמה 1 שאורתוגונליים זה לזה (המכפלה הפנימית של איברים שונים היא 0). צריך להבין שאין בסיס “נכון” למרחב הזה - שני הבסיסיים לגיטימיים באותה מידה. אם גם בפועל אנחנו משתמשים רוב הזמן ב-&lt;span&gt;$latex \left|0\right\rangle ,\left|1\right\rangle $&lt;/span&gt;, זו לרוב החלטת סימון שרירותית (כלומר: יש לנו מערכת פיזיקלית “אמיתית” עם שני מצבים מובחנים, ואנחנו בוחרים &lt;strong&gt;לקרוא להם&lt;/strong&gt; בשמות &lt;span&gt;$latex \left|0\right\rangle ,\left|1\right\rangle $&lt;/span&gt;). על &lt;span&gt;$latex H$&lt;/span&gt; אפשר לחשוב בתור מטריצה שמעבירה אותנו מבסיס אחד לבסיס השני, וגם בחזרה; כי &lt;span&gt;$latex HH=I$&lt;/span&gt;, כלומר &lt;span&gt;$latex H=H^{-1}$&lt;/span&gt;.&lt;/p&gt;

&lt;h2&gt;מדידות, גרסה א'&lt;/h2&gt;

&lt;p&gt;עד עכשיו כל מה שעשינו היה קצת משחק נחמד באלגברה לינארית אבל עדיין לא ברור מה מוזר פה, בעצם. כדי שהעסק ייעשה מוזר צריך להכניס לתמונה את האופן שבו מתבצעת &lt;strong&gt;מדידה&lt;/strong&gt; קוונטית. גם פה אני לא אכנס לשאלה מהי מדידה, מבחינה פיזיקלית; זו &lt;strong&gt;אינטראקציה&lt;/strong&gt; כלשהי עם המערכת הפיזיקלית שהיא ברוטלית מספיק כדי לאלץ את המערכת לספר לנו משהו, וזו האינטואיציה שאדבוק בה. מן הסתם במערכות פיזיקליות שונות טיב ההתערבות הוא שונה (במחשבים קוונטיים של זמננו ההתערבות הזו היא פולס אלקטרומגנטי שמפגיז את האובייקט הפיזיקלי שמייצג את הקיוביט), אבל האבסטרקציה המתמטית היא זהה.&lt;/p&gt;

&lt;p&gt;אם קיובטים היו מתנהגים כמו בחישוב קלאסי, מה &lt;strong&gt;היינו מצפים&lt;/strong&gt; שיקרה כשאנחנו מודדים אותם? לכאורה, הרעיון הוא כזה: יש לי קיוביט עם הערך &lt;span&gt;$latex \left(\begin{array}{c} \alpha\\ \beta \end{array}\right)$&lt;/span&gt;. אני מביא וקטור משל עצמי של מספרים מרוכבים &lt;span&gt;$latex \left(\begin{array}{c} x\\ y \end{array}\right)$&lt;/span&gt; ושואל - האם &lt;span&gt;$latex \left(\begin{array}{c} \alpha\\ \beta \end{array}\right)=\left(\begin{array}{c} x\\ y \end{array}\right)$&lt;/span&gt;? התשובה היא “כן” אם &lt;span&gt;$latex \alpha=x$&lt;/span&gt; ו-&lt;span&gt;$latex \beta=y$&lt;/span&gt; ו”לא” אחרת. מכיוון שהמספרים המעורבים הם מרוכבים, ייתכן ש”כן” יהיה תלוי ברמת הדיוק שלנו (כלומר נחשיב כלגיטימי את השוויון הלא נכון מתמטית &lt;span&gt;$latex 0.999999=1$&lt;/span&gt; - שימו לב שכאן אין שלוש נקודות!). אחר כך נמשיך לעבוד עם &lt;span&gt;$latex \left(\begin{array}{c} \alpha\\ \beta \end{array}\right)$&lt;/span&gt; כמקודם. כך עובד חישוב קלאסי.&lt;/p&gt;

&lt;p&gt;חישוב קוונטי &lt;strong&gt;לא עובד כך בכלל&lt;/strong&gt;.&lt;/p&gt;

&lt;p&gt;בחישוב קוונטי, אין לי “גישה ישירה” לערכים &lt;span&gt;$latex \alpha,\beta$&lt;/span&gt;. יותר גרוע מכך - בחישוב קוונטי, אחרי שמדדתי את &lt;span&gt;$latex \left(\begin{array}{c} \alpha\\ \beta \end{array}\right)$&lt;/span&gt;, המצב הזה &lt;strong&gt;נהרס&lt;/strong&gt; ומוחלף במצב אחר, &lt;strong&gt;באופן לא הפיך&lt;/strong&gt;. עוד יותר גרוע: התוצאה של המדידה היא &lt;strong&gt;הסתברותית&lt;/strong&gt;. ברוכים הבאים לעולם חדש.&lt;/p&gt;

&lt;p&gt;אז איך מדידה מוגדרת, פורמלית, מתמטית? יש לזה כמה תשובות, כל אחת מכלילה את הקודמת. בואו נתחיל מהסוג הכי פשוט של מדידה, שהוא גם זה שהכי נפוץ להיתקל בו בתיאורים פופולריים של הנושא. בגישה הזו, “מדידה” היא משהו שלוקח את המצב &lt;span&gt;$latex \left|\psi\right\rangle =\alpha\left|0\right\rangle +\beta\left|1\right\rangle $&lt;/span&gt; ומחזיר את המצב &lt;span&gt;$latex \left|0\right\rangle $&lt;/span&gt; בהסתברות &lt;span&gt;$latex \left|\alpha\right|^{2}$&lt;/span&gt; ואת המצב &lt;span&gt;$latex \left|1\right\rangle $&lt;/span&gt; בהסתברות &lt;span&gt;$latex \left|\beta\right|^{2}$&lt;/span&gt;. מכאן הדרישה &lt;span&gt;$latex \left|\alpha\right|^{2}+\left|\beta\right|^{2}=1$&lt;/span&gt; מגיעה - שהאמפליטודות ייצגו הסתברויות בצורה כלשהי. מדידה כזו היא &lt;strong&gt;הרסנית&lt;/strong&gt;: אחרי שמדדנו את המצב, האמפליטודות &lt;span&gt;$latex \alpha,\beta$&lt;/span&gt; מתפוגגות ונעלמות - כל מה שנשאר לנו ביד הוא &lt;span&gt;$latex \left|0\right\rangle $&lt;/span&gt; או &lt;span&gt;$latex \left|1\right\rangle $&lt;/span&gt;.&lt;/p&gt;

&lt;p&gt;אני לא אוהב את התיאור הזה גם כי הוא מתאר מקרה פרטי מדי, וגם כי הוא קצת מנפנף בידיים. מה זה אומר “מחזיר את המצב &lt;span&gt;$latex \left|0\right\rangle $&lt;/span&gt;”? נאמר, בתיאור הפופולרי של &lt;strong&gt;החתול של שרדינגר&lt;/strong&gt;, &lt;span&gt;$latex \left|0\right\rangle $&lt;/span&gt; הוא המצב “החתול חי”. ה”מדידה” שלנו היא פתיחת הקופסה שבה החתול נמצא. אז מה זה אומר שקיבלנו &lt;span&gt;$latex \left|0\right\rangle $&lt;/span&gt;? המדידה שלנו מתבטאת בחתול שמזנק עלינו בזעם ושורט אותנו - השריטות הללו הן לא מצב קוונטי &lt;span&gt;$latex \left|0\right\rangle $&lt;/span&gt; אלא איזו שהיא תוצאה של המדידה. בגישה יותר פיזקאית, נגיד שאנחנו מצפים שתוצאה של מדידה תהיה &lt;strong&gt;מספר ממשי&lt;/strong&gt; כלשהו. במקרה הנוכחי התוצאות האפשריות של המדידה יהיו המספרים &lt;span&gt;$latex +1$&lt;/span&gt; ו-&lt;span&gt;$latex -1$&lt;/span&gt;, ואם זה נראה מוזר שזה הם ולא נניח &lt;span&gt;$latex 0$&lt;/span&gt; ו-&lt;span&gt;$latex 1$&lt;/span&gt;, תכף אכליל את הסיפור והם ייראו טבעיים יותר.&lt;/p&gt;

&lt;p&gt;אם כן, מדידה גרסה א’ היא הדבר הבא: בהינתן מצב קוונטי &lt;span&gt;$latex \left|\psi\right\rangle =\alpha\left|0\right\rangle +\beta\left|1\right\rangle $&lt;/span&gt; קורה בדיוק אחד משני הדברים הבאים:&lt;/p&gt;

&lt;ul&gt; &lt;li&gt;בהסתברות &lt;span&gt;$latex \left|\alpha\right|^{2}$&lt;/span&gt;: המדידה מחזירה את הערך &lt;span&gt;$latex +1$&lt;/span&gt; והופכת את &lt;span&gt;$latex \left|\psi\right\rangle $&lt;/span&gt; למצב &lt;span&gt;$latex \left|0\right\rangle $&lt;/span&gt;.&lt;/li&gt;


&lt;li&gt;בהסתברות &lt;span&gt;$latex \left|\beta\right|^{2}$&lt;/span&gt;: המדידה מחזירה את הערך &lt;span&gt;$latex -1$&lt;/span&gt; והופכת את &lt;span&gt;$latex \left|\psi\right\rangle $&lt;/span&gt; למצב &lt;span&gt;$latex \left|1\right\rangle $&lt;/span&gt;.&lt;/li&gt;

&lt;/ul&gt;

&lt;h2&gt;מדידות, גרסה ב'&lt;/h2&gt;

&lt;p&gt;בואו נעבור עכשיו לדרך כללית הרבה יותר לתאר מדידות בצורה פורמלית. הרעיון הוא שבאופן כללי, מדידה תיוצג על ידי &lt;strong&gt;קבוצה של אופרטורים&lt;/strong&gt; &lt;span&gt;$latex \left\{ M_{m}\right\} $&lt;/span&gt; כאשר &lt;span&gt;$latex m$&lt;/span&gt; הוא אינדקס שרץ על כל התוצאות האפשריות של המדידה (מה שהיה &lt;span&gt;$latex \pm1$&lt;/span&gt; בדוגמא הקודמת שלי). כאשר מודדים את &lt;span&gt;$latex \left|\psi\right\rangle $&lt;/span&gt; על פי קבוצת האופרטורים הזו, אחת מהתוצאות &lt;span&gt;$latex m$&lt;/span&gt; הולכת לעלות בגורל בצורה אקראית והיא תהיה תוצאת המדידה, ואחריה המערכת תעבור למצב &lt;span&gt;$latex M_{m}\left|\psi\right\rangle $&lt;/span&gt; כשהוא מנורמל. ומה ההסתברות שהתוצאה &lt;span&gt;$latex m$&lt;/span&gt; תעלה בגורל? היא בדיוק הנורמה בריבוע של &lt;span&gt;$latex M_{m}\left|\psi\right\rangle $&lt;/span&gt; הזה.&lt;/p&gt;

&lt;p&gt;אפשר לחשוב על זה כך: &lt;span&gt;$latex M_{m}$&lt;/span&gt; &lt;strong&gt;מטיל&lt;/strong&gt; את &lt;span&gt;$latex \left|\psi\right\rangle $&lt;/span&gt; לתוך תת-מרחב, וככל שההיטל הזה גדול יותר כך גדול יותר הסיכוי שהוא יעלה בגורל של המדידה; אחר כך אנחנו מעבירים את המערכת לתת-המרחב הזה באמצעות ההטלה אבל חייבים “לנפח” קצת את התוצאה אחרת הנורמה שלה לא תהיה 1.&lt;/p&gt;

&lt;p&gt;אם אני אנסה לכתוב מתמטית את התיאור הזה, אני אראה די מהר שהסימונים שלי יוצרים משהו “לא יפה”. כי מה זו הנורמה בריבוע של &lt;span&gt;$latex M_{m}\left|\psi\right\rangle $&lt;/span&gt;? באופן כללי, אם &lt;span&gt;$latex v$&lt;/span&gt; הוא וקטור אז הנורמה בריבוע שלו היא פשוט המכפלה הפנימית שלו בעצמו: &lt;span&gt;$latex \|v\|^{2}=\left\langle v|v\right\rangle $&lt;/span&gt;. אבל אם אני אכתוב משהו כמו &lt;span&gt;$latex \left\langle M_{m}\left|\psi\right\rangle |M_{m}\left|\psi\right\rangle \right\rangle $&lt;/span&gt; יכה בי עצב גדול. למרבה המזל, שיטת הסימון שאני נוקט בה מיועדת בדיוק כדי להפוך סימונים לפשוטים יותר.&lt;/p&gt;

&lt;p&gt;הפיזיקאי אומר כך: ראשית, אם &lt;span&gt;$latex \left|\psi\right\rangle $&lt;/span&gt; מסמן וקטור, אז אני אסמן את &lt;span&gt;$latex \left|\psi\right\rangle ^{\dagger}$&lt;/span&gt; (שחלוף + הצמדה) שלו בתור &lt;span&gt;$latex \left\langle \psi\right|$&lt;/span&gt; (הסימון הזה נקרא bra). זה יוצר לי את האלגנטיות הבאה: אם יש לי שני וקטורים &lt;span&gt;$latex \left|\psi_{1}\right\rangle ,\left|\psi_{2}\right\rangle $&lt;/span&gt; ואני רוצה לחשב את המכפלה הפנימית שלהם, על פי הגדרה היא שווה ל-&lt;span&gt;$latex \left|\psi_{2}\right\rangle ^{\dagger}\cdot\left|\psi_{1}\right\rangle $&lt;/span&gt; (תעיפו מבט מוקדם יותר בפוסט: כתבתי שם &lt;span&gt;$latex \left\langle u|v\right\rangle =u^{\dagger}v$&lt;/span&gt;). על פי הסימון שכרגע הצגתי &lt;span&gt;$latex \left|\psi_{2}\right\rangle ^{\dagger}\cdot\left|\psi_{1}\right\rangle =\left\langle \psi_{2}\right|\cdot\left|\psi_{1}\right\rangle $&lt;/span&gt;. כלומר, &lt;span&gt;$latex \left\langle \psi_{2}\right|\cdot\left|\psi_{1}\right\rangle =\left\langle \psi_{2}|\psi_{1}\right\rangle $&lt;/span&gt;. מה שקרה פה הוא שהסימון של וקטורים עם הסוגריים המשולשים בא לדמות את האופן שבו אנחנו כותבים מכפלה פנימית, כך שכפל מטריצות רגיל של שני וקטורים שאחד מהם הוא bra והשני הוא ket יוצר מכפלה פנימית (שמסומנת על ידי סוגריים משולשים - מה שנקרא braket באנגלית, ומכאן השמות bra ו-ket).&lt;/p&gt;

&lt;p&gt;עכשיו, אם יש לי את הוקטור &lt;span&gt;$latex M_{m}\left|\psi\right\rangle $&lt;/span&gt; ואני רוצה לקחת את הצמוד שלו, אני אקבל &lt;span&gt;$latex \left(M_{m}\left|\psi\right\rangle \right)^{\dagger}=\left\langle \psi\right|M_{m}^{\dagger}$&lt;/span&gt;, ולכן המכפלה הפנימית של &lt;span&gt;$latex M_{m}\left|\psi\right\rangle $&lt;/span&gt; בעצמו היא &lt;span&gt;$latex \left\langle \psi\right|M_{m}^{\dagger}M_{m}\left|\psi\right\rangle $&lt;/span&gt;, מה שויזואלית נראה די… נחמד?&lt;/p&gt;

&lt;p&gt;עכשיו אני יכול לנסח במפורש איך מדידה על פי קבוצת האופרטורים &lt;span&gt;$latex \left\langle M_{m}\right\rangle $&lt;/span&gt; עובדת:&lt;/p&gt;

&lt;ul&gt; &lt;li&gt;בהסתברות &lt;span&gt;$latex p\left(m\right)=\left\langle \psi\right|M_{m}^{\dagger}M_{m}\left|\psi\right\rangle $&lt;/span&gt; מוחזרת התוצאה &lt;span&gt;$latex m$&lt;/span&gt;&lt;/li&gt;


&lt;li&gt;אם התוצאה &lt;span&gt;$latex m$&lt;/span&gt; נבחרה, המצב הקוונטי החדש של המערכת עובר להיות &lt;span&gt;$latex \frac{M_{m}\left|\psi\right\rangle }{\sqrt{\left\langle \psi\right|M_{m}^{\dagger}M_{m}\left|\psi\right\rangle }}$&lt;/span&gt;&lt;/li&gt;

&lt;/ul&gt;

&lt;p&gt;עכשיו, אי אפשר סתם לתת קבוצה &lt;span&gt;$latex \left\langle M_{m}\right\rangle $&lt;/span&gt; אקראית של אופרטורים ולהגיד שהיא מגדירה מדידה. הכיוון הלוגי הוא הפוך: אם יש לנו מערכת פיזקלית, אז כל מדידה שלה תהיה ניתנת לתיאור בצורה המתמטית הנ”ל, אבל זה לא אומר שכל קבוצת אופרטורים תייצג מדידה של המערכת. בפרט, יש קריטריון פשוט שחייב להתקיים עבור &lt;span&gt;$latex \left\langle M_{m}\right\rangle $&lt;/span&gt; אם אנחנו רוצים שיהיה בכלל שמץ של סיכוי שהיא תתאר מדידה חוקית: ההסתברויות צריכות להסתכם ל-1.&lt;/p&gt;

&lt;p&gt;בואו ניזכר לרגע איך הסתברות קלאסית עובדת: יש לנו ניסוי אקראי כלשהו שמתבצע ויש לו כמה תוצאות שונות &lt;span&gt;$latex m$&lt;/span&gt; שלכל אחת מהן הסתברות &lt;span&gt;$latex p\left(m\right)$&lt;/span&gt;. אנחנו דורשים ראשית כל שיתקיים &lt;span&gt;$latex 0\le p\left(m\right)$&lt;/span&gt; לכל תוצאה &lt;span&gt;$latex m$&lt;/span&gt;, ושנית ש-&lt;span&gt;$latex \sum_{m}p\left(m\right)=1$&lt;/span&gt;. כך זה באופן כללי בהסתברות, לא רק בחישוב קוונטי.&lt;/p&gt;

&lt;p&gt;עכשיו, במקרה שלנו ההסתברות &lt;span&gt;$latex p\left(m\right)$&lt;/span&gt; הוגדרה באמצעות מכפלה פנימית, ולכן תכונת ה-&lt;span&gt;$latex 0\le p\left(m\right)$&lt;/span&gt; מתקיימת אוטומטית - זו אחת מהאקסיומות של מכפלה פנימית. מה שעדיין חייבים שיתקיים הוא &lt;span&gt;$latex \sum p\left(m\right)=1$&lt;/span&gt;, שמוביל לנוסחה הבאה:&lt;/p&gt;

&lt;p&gt;&lt;span&gt;$latex 1=\sum_{m}\left\langle \psi\right|M_{m}^{\dagger}M_{m}\left|\psi\right\rangle =\left\langle \psi\right|\left(\sum_{m}M_{m}^{\dagger}M_{m}\right)\left|\psi\right\rangle $&lt;/span&gt;&lt;/p&gt;

&lt;p&gt;ה”הכנסה של הסכום פנימה” הזו אולי נראית חשודה, אבל תזכרו שכל מה שיש בביטוי &lt;span&gt;$latex \left\langle \psi\right|M_{m}^{\dagger}M_{m}\left|\psi\right\rangle $&lt;/span&gt; הוא בסך הכל סדרה של מכפלות של מטריצות. כפל מטריצות הוא דיסטריביוטיבי: בפרט &lt;span&gt;$latex AB+AC=A\left(B+C\right)$&lt;/span&gt;. זה מוביל אל השוויון שביצעתי למעלה בקלילות ואמשיך לבצע. נקודה שצריך לקחת איתנו הלאה: &lt;strong&gt;אלגברה לינארית זה נחמד ולכן המתמטיקה של חישוב קוונטי יוצאת נחמדה&lt;/strong&gt;.&lt;/p&gt;

&lt;p&gt;עכשיו, כדי שיתקיים &lt;span&gt;$latex \left\langle \psi\right|\left(\sum_{m}M_{m}^{\dagger}M_{m}\right)\left|\psi\right\rangle =1$&lt;/span&gt; אפשר לדרוש ש-&lt;span&gt;$latex \sum_{m}M_{m}^{\dagger}M_{m}=I$&lt;/span&gt;. במקרה הזה הסכום יהפוך להיות &lt;span&gt;$latex \left\langle \psi|\psi\right\rangle $&lt;/span&gt; ששווה 1 כי &lt;span&gt;$latex \left|\psi\right\rangle $&lt;/span&gt; מלכתחילה היה איבר מנורמה 1. אז &lt;span&gt;$latex \sum_{m}M_{m}^{\dagger}M_{m}=I$&lt;/span&gt; היא הדרישה שתהיה לי מאופרטורי מדידה.&lt;/p&gt;

&lt;h2&gt;הטלות&lt;/h2&gt;

&lt;p&gt;אחרי שהגדרתי מדידה בצורה סופר-אבסטרקטית, הדבר ההגיוני לעשות הוא לתת דוגמא - בפרט, להראות איך המדידה ה”פשוטה” שהצגתי בהתחלה היא מקרה פרטי של המושג הכללי. אני רוצה לעשות בדיוק את זה, אבל כדי שאוכל לעשות את זה בצורה נחמדה אני רוצה להכניס עוד סימון אחד, שמאפשר לנו לתאר &lt;strong&gt;אופרטורים&lt;/strong&gt; בצורה שמתאימה לשיטת הסימון של ה-bra ket.&lt;/p&gt;

&lt;p&gt;נתחיל עם מה שאנחנו מכירים מאלגברה לינארית “רגילה”. נניח שיש לי שני וקטורים, &lt;span&gt;$latex v=\left(\begin{array}{c} a_{1}\\ b_{1} \end{array}\right)$&lt;/span&gt; ו-&lt;span&gt;$latex u=\left(\begin{array}{c} a_{2}\\ b_{2} \end{array}\right)$&lt;/span&gt;. אם אני אסתכל על המכפלה &lt;span&gt;$latex u^{\dagger}v$&lt;/span&gt; אני אקבל &lt;strong&gt;מכפלה פנימית&lt;/strong&gt;. אבל אני יכול לכפול אותם בסדר ההפוך ולקבל את מה שנקרא &lt;strong&gt;מכפלה חיצונית&lt;/strong&gt;:&lt;/p&gt;

&lt;p&gt;&lt;span&gt;$latex vu^{\dagger}=\left(\begin{array}{c} a_{1}\\ b_{1} \end{array}\right)\cdot\left(\overline{a_{2}}\ \overline{b_{2}}\right)=\left(\begin{array}{cc} a_{1}\overline{a_{2}} &amp;amp; a_{1}\overline{b_{2}}\\ b_{1}\overline{a_{2}} &amp;amp; b_{1}\overline{b_{2}} \end{array}\right)$&lt;/span&gt;&lt;/p&gt;

&lt;p&gt;זה נובע מחוקי כפל המטריצות הבסיסיים. אם אני כבר בשוונג, שימו לב לכך שה&lt;strong&gt;עקבה&lt;/strong&gt; של המכפלה החיצונית שווה למכפלה הפנימית: &lt;span&gt;$latex \text{tr}\left(vu^{\dagger}\right)=u^{\dagger}v$&lt;/span&gt;, אבל לא אשתמש בזה הפעם.&lt;/p&gt;

&lt;p&gt;עכשיו, איך זה נראה בסימונים של bra ו-ket? התשובה היא ש&lt;strong&gt;יותר נחמד&lt;/strong&gt;: אם &lt;span&gt;$latex \left|\psi_{1}\right\rangle ,\left|\psi_{2}\right\rangle $&lt;/span&gt; הם שני הוקטורים שלי, אז המכפלה החיצונית שלהם היא &lt;span&gt;$latex \left|\psi_{1}\right\rangle \left\langle \psi_{2}\right|$&lt;/span&gt;. למה זה נחמד? כי זה מרמז לי מה קורה כשאני לוקח את האופרטור הזה ו&lt;strong&gt;מפעיל&lt;/strong&gt; אותו. בואו ניקח &lt;span&gt;$latex \left|\varphi\right\rangle $&lt;/span&gt; תמים כלשהו. אם ניקח את המכפלה החיצונית ונפעיל עליו, נקבל &lt;span&gt;$latex \left|\psi_{1}\right\rangle \left\langle \psi_{2}\right|\cdot\left|\varphi\right\rangle $&lt;/span&gt; על פי חוקי כפל המטריצות הרגילים. אבל מה זה &lt;span&gt;$latex \left\langle \psi_{2}\right|\cdot\left|\varphi\right\rangle $&lt;/span&gt;? זו בסך הכל המכפלה הפנימית &lt;span&gt;$latex \left\langle \psi_{2}|\varphi\right\rangle $&lt;/span&gt; שיוצאת סקלר. אם כן, מה שנקבל בסופו של דבר הוא את הסקלר &lt;span&gt;$latex \left\langle \psi_{2}|\varphi\right\rangle $&lt;/span&gt; שמוכפל בוקטור &lt;span&gt;$latex \left|\psi_{1}\right\rangle $&lt;/span&gt;.&lt;/p&gt;

&lt;p&gt;זה מלמד אותנו מה בעצם האופרטור &lt;span&gt;$latex \left|\psi_{1}\right\rangle \left\langle \psi_{2}\right|$&lt;/span&gt; עושה: הוא מחליף את הקלט שלו במשהו שנפרש על ידי &lt;span&gt;$latex \left|\psi_{1}\right\rangle $&lt;/span&gt; לבדו, כשהמקדם של &lt;span&gt;$latex \left|\psi_{1}\right\rangle $&lt;/span&gt; נקבע על פי המכפלה הפנימית של הקלט עם &lt;span&gt;$latex \left\langle \psi_{2}\right|$&lt;/span&gt;. מקרה פשוט במיוחד של זה מתרחש כאשר &lt;span&gt;$latex \left|\psi_{1}\right\rangle =\left|\psi_{2}\right\rangle $&lt;/span&gt;; במקרה הזה האופרטור &lt;span&gt;$latex \left|\psi_{1}\right\rangle \left\langle \psi_{1}\right|$&lt;/span&gt; הוא פשוט &lt;strong&gt;הטלה&lt;/strong&gt; על המרחב שנפרש בידי &lt;span&gt;$latex \left|\psi_{1}\right\rangle $&lt;/span&gt;.&lt;/p&gt;

&lt;p&gt;עכשיו אפשר לחזור למדידה המקורית שהצגתי. מה שקורה שם הוא שהאופרטורים הם &lt;span&gt;$latex M_{1}=\left|0\right\rangle \left\langle 0\right|$&lt;/span&gt; ו-&lt;span&gt;$latex M_{-1}=\left|1\right\rangle \left\langle 1\right|$&lt;/span&gt;. קל לראות את זה: בואו ניקח &lt;span&gt;$latex \left|\psi\right\rangle =\alpha\left|0\right\rangle +\beta\left|1\right\rangle $&lt;/span&gt; ועכשיו נפעיל עליו את &lt;span&gt;$latex \left|0\right\rangle \left\langle 0\right|$&lt;/span&gt;: נקבל&lt;/p&gt;

&lt;p&gt;&lt;span&gt;$latex \left|0\right\rangle \left\langle 0\right|\left|\psi\right\rangle =\left[\alpha\left\langle 0|0\right\rangle +\beta\left\langle 0|1\right\rangle \right]\left|0\right\rangle =\alpha\left|0\right\rangle $&lt;/span&gt;&lt;/p&gt;

&lt;p&gt;כי &lt;span&gt;$latex \left\langle 0|0\right\rangle =1$&lt;/span&gt; ו-&lt;span&gt;$latex \left\langle 0|1\right\rangle =0$&lt;/span&gt; (זו המשמעות של כך ש-&lt;span&gt;$latex \left|0\right\rangle ,\left|1\right\rangle $&lt;/span&gt; הוא בסיס אורתונורמלי).&lt;/p&gt;

&lt;p&gt;באופן דומה, &lt;span&gt;$latex \left|1\right\rangle \left\langle 1\right|\left|\psi\right\rangle =\beta\left|1\right\rangle $&lt;/span&gt;.&lt;/p&gt;

&lt;p&gt;עכשיו אפשר להסיק ש-&lt;span&gt;$latex p\left(1\right)=\left\langle 0\right|\alpha^{\dagger}\alpha\left|0\right\rangle =\left|\alpha\right|^{2}$&lt;/span&gt; ובדומה &lt;span&gt;$latex p\left(-1\right)=\left|\beta\right|^{2}$&lt;/span&gt;, ואלו אכן ההסתברויות שהיו קיימות בהגדרה המקורית שנתתי. לבסוף, אם התוצאה 1 עלתה בגורל, אז מעבירים את המערכת למצב &lt;span&gt;$latex \frac{\alpha\left|0\right\rangle }{\sqrt{\left|\alpha\right|^{2}}}=\frac{\alpha}{\left|\alpha\right|}\left|0\right\rangle $&lt;/span&gt; ובדומה אם 1 עלה בגורל המערכת תעבור למצב &lt;span&gt;$latex \frac{\beta}{\left|\beta\right|}\left|1\right\rangle $&lt;/span&gt;. שימו לב שזה &lt;strong&gt;שונה&lt;/strong&gt; ממה שאמרתי קודם - קודם אמרתי שהמערכת תעבור &lt;strong&gt;בדיוק&lt;/strong&gt; למצבים &lt;span&gt;$latex \left|0\right\rangle $&lt;/span&gt; ו-&lt;span&gt;$latex \left|1\right\rangle $&lt;/span&gt; וכאן זה מתרחש רק אם &lt;span&gt;$latex \alpha,\beta$&lt;/span&gt; הם ממשיים חיוביים; אבל כאמור, שני מצבים קוונטיים שנבדלים זה מזה בכפל בקבוע נחשבים זהים, כך שההבדל הזה לא באמת משנה משהו.&lt;/p&gt;

&lt;h2&gt;מדידות פרוייקטיביות&lt;/h2&gt;

&lt;p&gt;אחרי שהצגנו את האופן הכללי שבו אני מגדיר מדידה, אני רוצה להצטמצם טיפה ולדבר על תת-קבוצה של מדידות שמוגדרות בצורה שהיא נחמדה במיוחד: מספיק לי לתת מעט מידע כדי לקבל את קבוצת האופרטורים תוך כדי שמובטח לי שהתנאי &lt;span&gt;$latex \sum_{m}M_{m}^{\dagger}M_{m}=I$&lt;/span&gt; מתקיים אוטומטית וכל האופרטורים הם הטלות פשוטות.&lt;/p&gt;

&lt;p&gt;כדי להבין איך זה הולך, צריך להכניס לתמונה עוד חתיכה של אלגברה לינארית: מטריצות הרמיטיות ומשפט הפירוק הספקטרלי.&lt;/p&gt;

&lt;p&gt;ראשית, מטריצה (או טרנספורמציה, או אופרטור; אני לא אבדיל בין המושגים) &lt;span&gt;$latex A$&lt;/span&gt; היא &lt;strong&gt;הרמיטית&lt;/strong&gt; אם &lt;span&gt;$latex A^{\dagger}=A$&lt;/span&gt;. מטריצות הרמיטיות הן דבר נחמד באופן כללי, ובפרט בשני אספקטים שרלוונטיים לי כאן:&lt;/p&gt;

&lt;p&gt;הראשון, &lt;strong&gt;הערכים העצמיים&lt;/strong&gt; של מטריצה הרמיטית &lt;span&gt;$latex A$&lt;/span&gt; הם מספרים ממשיים (לעומת מטריצה כללית מעל &lt;span&gt;$latex \mathbb{C}$&lt;/span&gt; שהערכים העצמיים שלה יכולים להיות מספרים מרוכבים כלליים).&lt;/p&gt;

&lt;p&gt;השני, למטריצה הרמיטית יש &lt;strong&gt;פירוק ספקטרלי&lt;/strong&gt;. זה אומר שהיא לא סתם לכסינה - היא לכסינה בצורה מאוד נחמדה. יש למרחב שעליו היא פועלת &lt;strong&gt;בסיס אורתונורמלי&lt;/strong&gt; של וקטורים עצמיים שלה, ונובע מכך שאפשר לכתוב &lt;span&gt;$latex A=\sum_{\lambda}\lambda P_{\lambda}$&lt;/span&gt; כאשר האינדקס &lt;span&gt;$latex \lambda$&lt;/span&gt; רץ על הערכים העצמיים של &lt;span&gt;$latex A$&lt;/span&gt; ו-&lt;span&gt;$latex P_{\lambda}$&lt;/span&gt; היא הטלה אורתוגונלית למרחב העצמי של &lt;span&gt;$latex A$&lt;/span&gt; שמתאים לערך העצמי &lt;span&gt;$latex \lambda$&lt;/span&gt;.&lt;/p&gt;

&lt;p&gt;עכשיו אפשר להסביר מה זו מדידה פרוייקטיבית: בהינתן אופרטור הרמיטי &lt;span&gt;$latex M$&lt;/span&gt;, האופרטור &lt;span&gt;$latex M$&lt;/span&gt; הזה מגדיר, כפי שכבר ראינו, קבוצה של אופרטורי הטלה &lt;span&gt;$latex \left\{ P_{\lambda}\right\} $&lt;/span&gt;. הרעיון הוא שהקבוצה הזו מגדירה לנו מדידה במובן שראינו קודם, כאשר התוצאות האפשריות של המדידה הן הערכים העצמיים &lt;span&gt;$latex \lambda$&lt;/span&gt; הללו. כדי להבין למה התנאי &lt;span&gt;$latex \sum_{\lambda}P_{\lambda}^{\dagger}P_{\lambda}=I$&lt;/span&gt; מתקיים במקרה הזה צריך להיזכר בתכונות של הטלות אורתוגונליות שלא אוכיח כאן: הן הרמיטיות, ולכן &lt;span&gt;$latex P_{\lambda}^{\dagger}=P_{\lambda}$&lt;/span&gt;; הן הטלות, כלומר &lt;span&gt;$latex P_{\lambda}^{2}=P_{\lambda}$&lt;/span&gt;; ומתקיים &lt;span&gt;$latex \sum_{\lambda}P_{\lambda}=I$&lt;/span&gt;. אם כן, האופרטור &lt;span&gt;$latex M$&lt;/span&gt; לבדו נתן לנו קבוצת אופרטורים שמגדירה מדידה - מדידה שהתוצאות שלה הן בדיוק הספקטרום של &lt;span&gt;$latex M$&lt;/span&gt;.&lt;/p&gt;

&lt;p&gt;מכיוון שזה מבלבל נורא בואו נראה איך זה עובד עבור המטריצה &lt;span&gt;$latex Z$&lt;/span&gt; שהצגתי קודם שבמפתיע (!) היא הרמיטית:&lt;/p&gt;

&lt;p&gt;כזכור, &lt;span&gt;$latex Z=\left(\begin{array}{cc} 1 &amp;amp; 0\\ 0 &amp;amp; -1 \end{array}\right)$&lt;/span&gt;. קל לראות ש-&lt;span&gt;$latex \left|0\right\rangle $&lt;/span&gt; הוא וקטור עצמי שלה עם הערך העצמי 1 ואילו &lt;span&gt;$latex \left|1\right\rangle $&lt;/span&gt; הוא וקטור עצמי שלה עם הערך העצמי &lt;span&gt;$latex -1$&lt;/span&gt;. מעניין איך אפשר לגלות כזה דבר! אולי בגלל ש-&lt;span&gt;$latex Z$&lt;/span&gt; היא בעצמה כבר בצורה אלכסונית? לא… בטח הייתה תחבולה כלשהי מעורבת בכך! מכל מקום, גם אם רואים את זה עדיין אולי לא ברור איך כותבים את ההטלות &lt;span&gt;$latex P_{1}$&lt;/span&gt; ו-&lt;span&gt;$latex P_{-1}$&lt;/span&gt; הרלוונטיות. כאן אפשר לנצל את העובדה ש-&lt;span&gt;$latex \left|0\right\rangle ,\left|1\right\rangle $&lt;/span&gt; הם &lt;strong&gt;בסיס אורתונורמלי&lt;/strong&gt; למרחב כולו, ולכן אם &lt;span&gt;$latex \left|\psi\right\rangle $&lt;/span&gt; הוא וקטור כלשהו אז אנחנו יודעים איך נראים המקדמים שלו בצירוף הלינארי של &lt;span&gt;$latex \left|0\right\rangle ,\left|1\right\rangle $&lt;/span&gt; שנותן אותו - זה מה שקראתי לו קודם &lt;strong&gt;מקדמי פורייה&lt;/strong&gt;: &lt;span&gt;$latex \left|\psi\right\rangle =\left\langle 0|\psi\right\rangle \left|0\right\rangle +\left\langle 1|\psi\right\rangle \left|1\right\rangle $&lt;/span&gt;.&lt;/p&gt;

&lt;p&gt;ההטלה של &lt;span&gt;$latex \left|\psi\right\rangle $&lt;/span&gt; על תת-המרחב שפורש &lt;span&gt;$latex \left|0\right\rangle $&lt;/span&gt; פשוט מוחקת את הרכיב של &lt;span&gt;$latex \left|1\right\rangle $&lt;/span&gt; בצירוף הלינארי הזה, כלומר זו הפונקציה &lt;span&gt;$latex \left|\psi\right\rangle \mapsto\left\langle 0|\psi\right\rangle \left|0\right\rangle $&lt;/span&gt; שהיא בסך הכל האופרטור &lt;span&gt;$latex \left|0\right\rangle \left\langle 0\right|$&lt;/span&gt;. שהוא גם המטריצה &lt;span&gt;$latex \left(\begin{array}{cc} 1 &amp;amp; 0\\ 0 &amp;amp; 0 \end{array}\right)$&lt;/span&gt; באופן דומה, ההטלה על המרחב העצמי של &lt;span&gt;$latex -1$&lt;/span&gt; היא פשוט &lt;span&gt;$latex \left|1\right\rangle \left\langle 1\right|$&lt;/span&gt; ולכן הלכסון הספקטרלי של &lt;span&gt;$latex Z$&lt;/span&gt; הוא פשוט &lt;span&gt;$latex Z=\left(+1\right)\left|0\right\rangle \left\langle 0\right|+\left(-1\right)\left|1\right\rangle \left\langle 1\right|$&lt;/span&gt;.&lt;/p&gt;

&lt;p&gt;קיבלנו, אם כן, את אותה קבוצה של אופרטורי מדידה שהצגתי קודם בתור הפורמליזם של מדידה “רגילה”: &lt;span&gt;$latex M_{1}=\left|0\right\rangle \left\langle 0\right|\text{ו}-M_{-1}=\left|1\right\rangle \left\langle 1\right|$&lt;/span&gt;. למדידה הזו קוראים לפעמים “מדידה בבסיס &lt;span&gt;$latex Z$&lt;/span&gt;” בגלל השימוש באופרטור &lt;span&gt;$latex Z$&lt;/span&gt; בתור מה ש”מייצר” לנו את אופרטורי המדידה.&lt;/p&gt;

&lt;p&gt;בשלב הזה קופצת לראש שאלה שנראית מתבקשת: אנחנו מבינים מה המשמעות של הפעלת ההטלות שהסקנו מ-&lt;span&gt;$latex Z$&lt;/span&gt; על הקיוביט &lt;span&gt;$latex \left|\psi\right\rangle $&lt;/span&gt;. אבל מה המשמעות של הפעלת &lt;span&gt;$latex Z$&lt;/span&gt; עצמה על &lt;span&gt;$latex \left|\psi\right\rangle $&lt;/span&gt;? ובאופן כללי, אם אופרטור &lt;span&gt;$latex M$&lt;/span&gt; מגדיר לנו מדידה פרוייקטיבית, מה המשמעות של הפעלת &lt;span&gt;$latex M$&lt;/span&gt; עצמו על הקיוביט? ובכן, מכיוון שבאופן כללי &lt;span&gt;$latex M=\sum_{\lambda}\lambda P_{\lambda}$&lt;/span&gt; אז אפשר לעשות את התעלול הבא:&lt;/p&gt;

&lt;p&gt;&lt;span&gt;$latex \left\langle \psi\right|M\left|\psi\right\rangle =\sum_{\lambda}\lambda\left\langle \psi\right|P_{\lambda}\left|\psi\right\rangle =\sum_{\lambda}\lambda p\left(\lambda\right)$&lt;/span&gt;&lt;/p&gt;

&lt;p&gt;מה יש לנו כאן? &lt;strong&gt;סכום משוקלל&lt;/strong&gt; שבו כל ערך עצמי &lt;span&gt;$latex \lambda$&lt;/span&gt; מוכפל בהסתברות שבה אותו &lt;span&gt;$latex \lambda$&lt;/span&gt; יכול להתקבל כתוצאה מהמדידה של &lt;span&gt;$latex \left|\psi\right\rangle $&lt;/span&gt;. לסכום משוקלל הסתברותי כזה יש שם: &lt;strong&gt;תוחלת&lt;/strong&gt;. בהתאם לכך, לערך המספרי &lt;span&gt;$latex \left\langle \psi\right|M\left|\psi\right\rangle $&lt;/span&gt; הזה יש שם - &lt;strong&gt;ערך התצפית&lt;/strong&gt; של האופרטור &lt;span&gt;$latex M$&lt;/span&gt; על &lt;span&gt;$latex \left|\psi\right\rangle $&lt;/span&gt;. לא ארחיב על זה יותר כרגע.&lt;/p&gt;

&lt;h2&gt;דוגמאות אחרונות ופרידה&lt;/h2&gt;

&lt;p&gt;לסיום בואו נראה עוד שתי דוגמאות - וכפי שאני מניח שברור, אלו לא דוגמאות אקראיות אלא אבני הבניין העיקריות שאני עוד צריך כדי להשלים את סיפור ריבוע הקסם שממנו הגיעה המוטיבציה הראשונית שלי.&lt;/p&gt;

&lt;p&gt;הדוגמא הראשונה היא &lt;span&gt;$latex X=\left(\begin{array}{cc} 0 &amp;amp; 1\\ 1 &amp;amp; 0 \end{array}\right)$&lt;/span&gt;. כאן כבר יותר טריקי לגלות את הערכים והוקטורים העצמיים, אבל זה תרגיל סטנדרטי באלגברה לינארית אז אני פשוט אגלה את הפתרון. הערכים העצמיים הם &lt;strong&gt;שוב&lt;/strong&gt; &lt;span&gt;$latex +1$&lt;/span&gt; ו-&lt;span&gt;$latex -1$&lt;/span&gt; והוקטורים העצמיים הם מצבים שכבר נתתי להם סימון מיוחד קודם: &lt;span&gt;$latex \left|+\right\rangle =\frac{\left|0\right\rangle +\left|1\right\rangle }{\sqrt{2}}$&lt;/span&gt; ו-&lt;span&gt;$latex \left|-\right\rangle =\frac{\left|0\right\rangle -\left|1\right\rangle }{\sqrt{2}}$&lt;/span&gt; . בדיקה זריזה תראה לכם ש-&lt;span&gt;$latex \sigma_{x}\left|0\right\rangle =\left|1\right\rangle $&lt;/span&gt; ו-&lt;span&gt;$latex \sigma_{x}\left|1\right\rangle =\left|0\right\rangle $&lt;/span&gt; ולכן &lt;span&gt;$latex \left|+\right\rangle $&lt;/span&gt; הוא הוקטור העצמי שמתאים ל-&lt;span&gt;$latex +1$&lt;/span&gt; ואילו &lt;span&gt;$latex \left|-\right\rangle $&lt;/span&gt; הוא הוקטור העצמי המתאים ל-&lt;span&gt;$latex -1$&lt;/span&gt; ולכן הפירוק הספקטרלי הוא &lt;span&gt;$latex X=\left(+1\right)\left|+\right\rangle \left\langle +\right|+\left(-1\right)\left|-\right\rangle \left\langle -\right|$&lt;/span&gt;.&lt;/p&gt;

&lt;p&gt;הנה נקודה נחמדה שכדאי להתייחס אליה כאן. נניח שאנחנו רוצים לבצע מדידה בבסיס &lt;span&gt;$latex X$&lt;/span&gt;, אבל התקן הניסוי שלנו תומך רק בביצוע מדידות בבסיס &lt;span&gt;$latex Z$&lt;/span&gt;. מה עושים? בואו נזכור את האופרטור &lt;span&gt;$latex H$&lt;/span&gt; שראינו קודם; הוא מקיים &lt;span&gt;$latex H\left|+\right\rangle =\left|0\right\rangle $&lt;/span&gt; ו-&lt;span&gt;$latex H\left|-\right\rangle =\left|1\right\rangle $&lt;/span&gt; ולכן אם &lt;span&gt;$latex \left|\psi\right\rangle =\alpha\left|+\right\rangle +\beta\left|-\right\rangle $&lt;/span&gt; אז &lt;span&gt;$latex H\left|\psi\right\rangle =\alpha\left|0\right\rangle +\beta\left|1\right\rangle $&lt;/span&gt; ולכן מדידת &lt;span&gt;$latex H\left|\psi\right\rangle $&lt;/span&gt; בבסיס &lt;span&gt;$latex Z$&lt;/span&gt; תיתן את אותה התפלגות תוצאות כמו מדידת &lt;span&gt;$latex \left|\psi\right\rangle $&lt;/span&gt; בבסיס &lt;span&gt;$latex X$&lt;/span&gt;.&lt;/p&gt;

&lt;p&gt;לבסוף, הדוגמא האחרונה היא &lt;span&gt;$latex Y=\left(\begin{array}{cc} 0 &amp;amp; -i\\ i &amp;amp; 0 \end{array}\right)$&lt;/span&gt;. גם פה אני לא חושב שזו תהיה הפתעה לגלות שהערכים העצמיים הם &lt;span&gt;$latex +1$&lt;/span&gt; ו-&lt;span&gt;$latex -1$&lt;/span&gt; ואפשר לבדוק בקלות שהוקטורים העצמיים הם &lt;span&gt;$latex \frac{i\left|0\right\rangle -\left|1\right\rangle }{\sqrt{2}}$&lt;/span&gt; ו-&lt;span&gt;$latex \frac{\left|0\right\rangle -i\left|1\right\rangle }{\sqrt{2}}$&lt;/span&gt;. כמקודם, אפשר לשאול איך אפשר למדוד בבסיס &lt;span&gt;$latex Y$&lt;/span&gt; אם כל מה שיש לנו הוא מדידה בבסיס &lt;span&gt;$latex Z$&lt;/span&gt;, והתשובה דומה - קודם כל נפעיל אופרטורים על &lt;span&gt;$latex \left|\psi\right\rangle $&lt;/span&gt; ואז נמדוד בבסיס &lt;span&gt;$latex Z$&lt;/span&gt; ונקבל אותה התפלגות הסתברויות כמו שמדידה בבסיס &lt;span&gt;$latex Y$&lt;/span&gt; הייתה מניבה.&lt;/p&gt;

&lt;p&gt;זה אומר שאני רוצה איכשהו להעביר את &lt;span&gt;$latex \frac{i\left|0\right\rangle -\left|1\right\rangle }{\sqrt{2}}$&lt;/span&gt; אל &lt;span&gt;$latex \left|0\right\rangle $&lt;/span&gt;. איך? אם אני אעביר את &lt;span&gt;$latex \frac{i\left|0\right\rangle -\left|1\right\rangle }{\sqrt{2}}$&lt;/span&gt; אל &lt;span&gt;$latex i\frac{\left|0\right\rangle +\left|1\right\rangle }{\sqrt{2}}$&lt;/span&gt; כל מה שיישאר אחר כך הוא להפעיל &lt;span&gt;$latex H$&lt;/span&gt;. בשביל זה אני צריך טרנספורמציה &lt;span&gt;$latex A$&lt;/span&gt; שמבצעת את הפעולה הבאה:&lt;/p&gt;

&lt;p&gt;&lt;span&gt;$latex A\left|0\right\rangle =\left|0\right\rangle $&lt;/span&gt;&lt;/p&gt;

&lt;p&gt;&lt;span&gt;$latex A\left|1\right\rangle =-i\left|1\right\rangle $&lt;/span&gt;&lt;/p&gt;

&lt;p&gt;שימו לב לכך ש-&lt;span&gt;$latex A$&lt;/span&gt; תעביר את &lt;span&gt;$latex \frac{\left|0\right\rangle -i\left|1\right\rangle }{\sqrt{2}}$&lt;/span&gt; אל &lt;span&gt;$latex \frac{\left|0\right\rangle -\left|1\right\rangle }{\sqrt{2}}$&lt;/span&gt; ואחרי &lt;span&gt;$latex H$&lt;/span&gt; נגיע אל &lt;span&gt;$latex \left|1\right\rangle $&lt;/span&gt; כך שזה מסתדר לנו יפה. רק נשאר לתת שם ל-&lt;span&gt;$latex A$&lt;/span&gt; הזו. השם הסטנדרטי הוא דווקא לטרנספורמציה טיפה שונה:&lt;/p&gt;

&lt;p&gt;&lt;span&gt;$latex S=\left(\begin{array}{cc} 1 &amp;amp; 0\\ 0 &amp;amp; i \end{array}\right)$&lt;/span&gt;&lt;/p&gt;

&lt;p&gt;שדי מזכירה את &lt;span&gt;$latex Z$&lt;/span&gt;, פרט לכך שהיא כופלת ב-&lt;span&gt;$latex i$&lt;/span&gt; ולא ב-&lt;span&gt;$latex -1$&lt;/span&gt;. למעשה, &lt;span&gt;$latex S$&lt;/span&gt; היא פשוט ה”שורש” של &lt;span&gt;$latex Z$&lt;/span&gt; במובן זה ש-&lt;span&gt;$latex S^{2}=Z$&lt;/span&gt;. כעת, &lt;span&gt;$latex S^{\dagger}=\left(\begin{array}{cc} 1 &amp;amp; 0\\ 0 &amp;amp; -i \end{array}\right)$&lt;/span&gt; היא הטרנספורמציה שנזקקתי לה.&lt;/p&gt;

&lt;p&gt;אם כן, סיימנו להבין איך “עובד” קיוביט יחיד מבחינה מתמטית. כדי להשלים את התמונה נצטרך להבין איך “עובדים” שני קיוביטים ביחד, מה שידרוש הכנסת מתמטיקה חדשה לתמונה - ומשם נמשיך באינדוקציה.&lt;/p&gt;</content><author><name></name></author><category term="חישוב קוונטי" /><summary type="html">מבוא</summary><media:thumbnail xmlns:media="http://search.yahoo.com/mrss/" url="http://gadial.net/assets/img/main/default-card.png" /></entry></feed>