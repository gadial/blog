<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>ריבוע הקסם של פרס-מרמין - איך זה עובד? - לא מדויק</title>
    <link rel="icon" type="image/x-icon" href="/new_blog/favicon.ico">
    
    
    <!-- KaTeX for math rendering -->
    <link rel="stylesheet" href="https://cdn.jsdelivr.net/npm/katex@0.16.9/dist/katex.min.css">
    <script defer src="https://cdn.jsdelivr.net/npm/katex@0.16.9/dist/katex.min.js"></script>
    <script defer src="https://cdn.jsdelivr.net/npm/katex@0.16.9/dist/contrib/auto-render.min.js"></script>

    
    <style>
        * {
            margin: 0;
            padding: 0;
            box-sizing: border-box;
        }
        
        body {
            font-family: 'Arial', 'David', 'Tahoma', sans-serif;
            line-height: 1.6;
            color: #333;
            background-color: #f5f5f5;
        }
        
        /* Top navigation bar */
        .top-nav {
            background: #2c3e50;
            padding: 15px 20px;
            box-shadow: 0 2px 5px rgba(0,0,0,0.1);
        }
        
        .top-nav .nav-container {
            max-width: 1200px;
            margin: 0 auto;
            display: flex;
            align-items: center;
            justify-content: space-between;
            gap: 20px;
        }
        
        .top-nav .site-title {
            font-size: 1.5em;
            font-weight: bold;
            color: white;
            text-decoration: none;
            white-space: nowrap;
        }
        
        .top-nav .nav-links {
            display: flex;
            gap: 20px;
            align-items: center;
            flex-wrap: wrap;
        }
        
        .top-nav .nav-links a {
            color: #ecf0f1;
            text-decoration: none;
            padding: 5px 10px;
            border-radius: 4px;
            transition: background 0.2s;
            white-space: nowrap;
        }
        
        .top-nav .nav-links a:hover {
            background: #34495e;
        }
        
        .top-nav .search-box {
            display: flex;
            gap: 5px;
        }
        
        .top-nav .search-box input {
            padding: 5px 10px;
            border: none;
            border-radius: 4px;
            font-size: 0.9em;
            min-width: 150px;
        }
        
        .top-nav .search-box button {
            padding: 5px 15px;
            background: #3498db;
            color: white;
            border: none;
            border-radius: 4px;
            cursor: pointer;
            transition: background 0.2s;
        }
        
        .top-nav .search-box button:hover {
            background: #2980b9;
        }
        
        /* Mobile responsive */
        @media (max-width: 768px) {
            .top-nav .nav-container {
                flex-direction: column;
                align-items: stretch;
            }
            
            .top-nav .site-title {
                text-align: center;
                margin-bottom: 10px;
            }
            
            .top-nav .nav-links {
                flex-direction: column;
                width: 100%;
            }
            
            .top-nav .nav-links a {
                text-align: center;
                padding: 8px;
            }
            
            .top-nav .search-box {
                width: 100%;
                flex-direction: column;
            }
            
            .top-nav .search-box input {
                width: 100%;
                margin-bottom: 5px;
                min-width: 0;
            }
            
            .top-nav .search-box button {
                width: 100%;
            }
        }
        
        /* Blockquote styling */
        blockquote {
            background: #f9f9f9;
            border-right: 5px solid #ccc;
            margin: 1.5em 10px;
            padding: 0.75em 16px;
            position: relative;
            font-style: italic;
        }
        
        blockquote:before {
            content: '"';
            position: absolute;
            top: -10px;
            right: 8px;
            font-size: 3.5em;
            color: #ccc;
            line-height: 1;
        }
        
        blockquote p {
            display: block;
            margin: 0 0 0.75em 0;
        }
        
        blockquote p:last-child {
            margin-bottom: 0;
        }
        
        
        body {
            line-height: 1.8;
        }
        
        .container {
            max-width: 800px;
            margin: 20px auto;
            background: white;
            padding: 40px;
            box-shadow: 0 2px 10px rgba(0,0,0,0.1);
            border-radius: 8px;
        }
        
        header {
            margin-bottom: 40px;
            border-bottom: 2px solid #e0e0e0;
            padding-bottom: 20px;
        }
        
        h1 {
            font-size: 2.5em;
            margin-bottom: 10px;
            color: #2c3e50;
        }
        
        .post-meta {
            color: #7f8c8d;
            font-size: 0.9em;
        }
        
        .post-meta .date {
            margin-left: 15px;
        }
        
        .post-meta .categories,
        .post-meta .tags {
            display: inline;
        }
        
        .post-meta .categories a,
        .post-meta .tags a {
            color: #3498db;
            text-decoration: none;
            margin: 0 5px;
        }
        
        .post-meta .categories a:hover,
        .post-meta .tags a:hover {
            text-decoration: underline;
        }
        
        article {
            font-size: 1.1em;
        }
        
        article h2 {
            margin-top: 30px;
            margin-bottom: 15px;
            color: #34495e;
            font-size: 1.8em;
        }
        
        article h3 {
            margin-top: 25px;
            margin-bottom: 12px;
            color: #34495e;
            font-size: 1.4em;
        }
        
        article p {
            margin-bottom: 15px;
            text-align: justify;
        }
        
        article ul, article ol {
            margin-right: 30px;
            margin-bottom: 15px;
        }
        
        article li {
            margin-bottom: 8px;
        }
        
        article code {
            background-color: #f4f4f4;
            padding: 2px 6px;
            border-radius: 3px;
            font-family: 'Courier New', monospace;
            font-size: 0.9em;
        }
        
        article pre {
            background-color: #2d2d2d;
            color: #f8f8f2;
            padding: 15px;
            border-radius: 5px;
            overflow-x: auto;
            margin-bottom: 20px;
            direction: ltr;
            text-align: left;
        }
        
        article pre code {
            background-color: transparent;
            padding: 0;
            color: inherit;
        }
        
        /* Image styles - responsive and contained */
        article img {
            max-width: 100%;
            height: auto;
            display: block;
            margin: 20px auto;
        }
        
        /* Math rendering styles */
        .math {
            direction: ltr;
        }
        
        span.math {
            direction: ltr;
        }
        
        /* Override RTL for KaTeX */
        .katex {
            direction: ltr;
            unicode-bidi: embed;
        }
        
        div.math {
            display: block;
            text-align: center;
            padding: 15px 0;
            direction: ltr;
        }
        
        /* RTL adjustments for code blocks */
        .highlight {
            direction: ltr;
            text-align: left;
        }
        
        footer {
            margin-top: 60px;
            padding-top: 20px;
            border-top: 1px solid #e0e0e0;
            text-align: center;
            color: #95a5a6;
            font-size: 0.9em;
        }
        
        /* Responsive design */
        @media (max-width: 768px) {
            .container {
                padding: 20px;
            }
            
            h1 {
                font-size: 2em;
            }
            
            article {
                font-size: 1em;
            }
        }
        
        /* Post navigation */
        .post-navigation {
            display: flex;
            justify-content: space-between;
            margin-bottom: 30px;
            padding-bottom: 20px;
            border-bottom: 2px solid #e0e0e0;
            gap: 20px;
        }
        
        .post-navigation .nav-link {
            flex: 1;
            text-decoration: none;
            color: #2c3e50;
            padding: 15px;
            background: #f8f9fa;
            border-radius: 5px;
            transition: background 0.2s;
        }
        
        .post-navigation .nav-link:hover {
            background: #e9ecef;
        }
        
        .post-navigation .nav-prev {
            text-align: right;
        }
        
        .post-navigation .nav-next {
            text-align: left;
        }
        
        .post-navigation .nav-label {
            font-size: 0.85em;
            color: #7f8c8d;
            display: block;
            margin-bottom: 5px;
        }
        
        .post-navigation .nav-title {
            font-weight: bold;
            font-size: 1.1em;
        }

    </style>
</head>
<body>
    <nav class="top-nav">
        <div class="nav-container">
            <a href="/new_blog/" class="site-title">לא מדויק</a>
            <div class="nav-links">
                <a href="/new_blog/">דף הבית</a>
                <a href="/new_blog/random.html">פוסט אקראי</a>
                <a href="/new_blog/post_list.html">כל הפוסטים</a>
                <div class="search-box">
                    <input type="text" id="searchInput" placeholder="חיפוש...">
                    <button onclick="searchPosts()">חפש</button>
                </div>
            </div>
        </div>
    </nav>
    
    
    <div class="container">
        <!-- Post Navigation -->
        
        <nav class="post-navigation">
            
            <a href="/new_blog/2020/03/04/what_are_qubits/" class="nav-link nav-prev">
                <span class="nav-label">פוסט ישן יותר →</span>
                <span class="nav-title">חישוב קוונטי - מה זה קיוביטים ומה עושים איתם?</span>
            </a>
            

            
            <a href="/new_blog/2020/05/15/invertible_functions/" class="nav-link nav-next">
                <span class="nav-label">← פוסט חדש יותר</span>
                <span class="nav-title">תורת הקבוצות - פונקציות חד-חד-ערכיות, על והפיכות</span>
            </a>
            
        </nav>
        
        
        <header>
            <h1>ריבוע הקסם של פרס-מרמין - איך זה עובד?</h1>
            <div class="post-meta">
                <span class="date">2020-03-30</span>
                
                <span class="categories">
                    | קטגוריות:
                    
                    <a href="/categories/פיזיקה.html">פיזיקה</a>
                    
                    <a href="/categories/חישוב קוונטי.html">חישוב קוונטי</a>
                    
                </span>
                
                
                <span class="tags">
                    | תגיות:
                    
                    <a href="/tags/חישוב קוונטי.html">חישוב קוונטי</a>
                    
                </span>
                
            </div>
        </header>
        
        <article>
            <h2>חלק ראשון, ובו אנחנו נזכרים בריבוע הקסם של פרס ומרמין</h2>

<p><a href="https://gadial.net/2020/01/31/mermin_peres_magic_square/">לא מזמן</a> כתבתי פוסט שמציג את "ריבוע הקסם" של פרס-מרמין. ריבוע הקסם הזה הוא המחשה לאתגר כלשהו שחישוב קוונטי מאפשר לנו לפתור בזמן שחישוב "קלאסי" לא מסוגל לפתור אותו. לא נכנסתי לפרטים הטכניים של הפתרון הקוונטי כי היו חסרים לי היסודות של חישוב קוונטי שבהם משתמשים כאן (והפוסט על ריבוע הקסם נכתב בתור תירוץ לתת אותם). עכשיו <a href="https://gadial.net/2020/02/28/what_is_a_qubit/">כתבתי פוסטים</a> על היסודות הללו ואפשר לגשת חזרה אל ריבוע הקסם ולהסביר בדיוק איך ולמה זה עובד.</p>
<p>אני אנסה לנקוט פה גישה הדרגתית - להתחיל מלהסביר את הרעיון הכללי, ולאט לאט לפרוט אותו לפרוטות ולהסביר איך זה עובד ברמה הטכנית ביותר. גם אם לא מחזיקים מעמד יותר רחוק מתחילת הפוסט, אני מקווה שזה כבר מספיק כדי להבין מה הולך פה ואיך עובד הקסם.</p>
<p>נתחיל עם תזכורת למשחק ריבוע הקסם. זה משחק לשני שחקנים - אליס ובוב. הם מקבלים לוח משחק שנראה כך:</p>
<p><img src="/new_blog/img/2020/01/magic_square1.PNG" alt=""/></p>
<p>ניתנת לאליס ובוב ההזדמנות לתאם ביניהם עניינים, ואז מכניסים אותם לחדרים נפרדים ואין להם יותר דרכי תקשורת "קלאסיות" (הם לא יכולים לדבר, אין להם חיבור אינטרנט וכו')</p>
<p>אחרי שאליס נכנסת לחדר נותנים לה מספר שנבחר באקראי (בהתפלגות אחידה) בין 1 ל-3 והיא צריכה לצבוע את <strong>השורה</strong> שזה המספר שלה, כך שבשורה יהיה <strong>מספר זוגי</strong> של משבצות אדומות, כלומר משבצות עם <span class="math">\(-1\)</span> (או 0 או 2). גם בוב מקבל מספר אקראי בין 1 ל-3 והוא צריך לצבוע את <strong>העמודה</strong> שזה המספר שלה, כך שבעמודה יהיה <strong>מספר אי זוגי</strong> של משבצות אדומות. והנה האתגר: לא משנה איזה שורה ועמודה אליס ובוב קיבלו, תהיה בדיוק משבצת אחת שמשותפת לשניהם. הם צריכים לצבוע את הצביעות שלהם כך שאותה משבצת נצבעת <strong>באותו הצבע</strong>. אם הם הצליחו - הם מנצחים. אם הם נכשלו - הם מפסידים.</p>
<p>הנה דוגמא למשחק שהסתדר טוב מבחינת אליס ובוב:</p>
<p><img src="/new_blog/img/2020/01/magic_square2.PNG" alt=""/></p>
<p>עכשיו, כל עוד אנחנו מתבססים על חישוב "קלאסי" לא משנה כמה תיאום אליס ובוב יעשו מראש, הם עדיין עלולים להפסיד במשחק הזה. זה בגלל שאי אפשר למצוא צביעה של הלוח שבה התנאי של אליס ובוב מתקיים תמיד. הנה נסיון אחד שנכשל:</p>
<p><img src="/new_blog/img/2020/01/magic_square3.PNG" alt=""/></p>
<p>המשבצת <span class="math">\(\left(3,3\right)\)</span> צריכה להיצבע באדום (<span class="math">\(-1\)</span>) כדי שהקריטריון של אליס יתקיים; היא צריכה להיצבע בירוק (<span class="math">\(+1\)</span>) כדי שהקריטריון של בוב יתקיים. אם אליס ובוב יוכנסו לחדרים נפרדים וההגרלה תיתן לשניהם את שורה/עמודה 3 והם ינסו לצבוע על פי הטבלה שלהלן, הם יפסידו כי הם ייאלצו לצבוע את המשבצת <span class="math">\(\left(3,3\right)\)</span> בצורה לא עקבית.</p>
<p>אז איך חישוב קוונטי עוזר לאליס ובוב? או, טוב ששאלתם.</p>
<h2>חלק שני, ובו אנחנו שוזרים קיוביטים</h2>

<p>לפני שמכניסים אותם לחדרים, אליס ובוב הולכים לחלוק ביניהם שני קיוביטים שזורים, כלומר לשתף את המצב הקוונטי <span class="math">\(\frac{\left|00\right\rangle +\left|11\right\rangle }{\sqrt{2}}\)</span>. אליס תקבל את הקיוביט השמאלי ובוב יקבל את הקיוביט הימני. בצורה הזו הם "מרמים את המערכת" - אסור להם לתקשר אינפורמציה כלשהי, אבל אם אליס מודדת את הקיוביט שלה, תוצאת המדידה תשפיע על הקיוביט של בוב: אם אליס מודדת בבסיס <span class="math">\(Z\)</span> ומקבלת <span class="math">\(\left|0\right\rangle \)</span> גם הקיוביט של בוב יקרוס למצב <span class="math">\(\left|0\right\rangle \)</span>; אם היא מקבלת <span class="math">\(\left|1\right\rangle \)</span> גם הקיוביט של בוב יקרוס ל-<span class="math">\(\left|1\right\rangle \)</span>. בצורה הזו אליס ובוב הולכים לייצר ביניהם את התיאום שנדרש כדי שהתשובה שיתנו למשבצת המשותפת שלהם תהיה זהה.</p>
<p>הפסקה שלעיל נועדה לא רק להסביר מה הולך כאן אלא לשמש בתור סוג של "שומר סף" - אם קראתם אותה ולא הבנתם מה אני רוצה מהחיים שלכם, זה אומר שכדאי לכם לחזור קודם על הרקע הבסיסי של חישוב קוונטי שהצגתי בפוסטים הקודמים; בהמשך הפוסט אני אניח שהמושגים שהשתמשתי בהם שם הם מוכרים מספיק כדי שנוכל להתחיל לעבוד איתם.</p>
<p>הכל בסדר עכשיו? יפה, אז בואו נסבך את הסיפור <strong>טיפה</strong>: מה שאליס ובוב הולכים לחלוק הוא לא זוג שזור אחד, אלא <strong>שני</strong> זוגות שזורים. כלומר, לאליס יש שני קיוביטים ולבוב יש שני קיוביטים ואיכשהו הקיוביטים של אליס יכולים להשפיע על הקיוביטים של בוב. בפרט, המערכת הקוונטית הכוללת שעליה אנחנו מדברים כאן היא מערכת בת <strong>ארבעה</strong> קיוביטים; אבל רוב הזמן אני אתייחס רק לזוג הקיוביטים של אליס או בוב ואתעלם מקיום הזוג השני, כי זה שומר את ההצגה המתמטית פשוטה יותר.</p>
<p>כדי לשמור את המתמטיקה יפה, אני איעזר בסימונים סטנדרטיים: המצב הקוונטי <span class="math">\(\frac{\left|0\right\rangle +\left|1\right\rangle }{\sqrt{2}}\)</span>, של קיוביט בודד בסופרפוזיציה אחידה, מסומן בתור <span class="math">\(\left|+\right\rangle \triangleq\frac{\left|0\right\rangle +\left|1\right\rangle }{\sqrt{2}}\)</span>. אליס מתחילה את המשחק עם <strong>שני</strong> קיוביטים כאלו, שאין קשר בין שניהם; הדרך שבה משלבים שני קיוביטים לא קשורים כאלו למערכת אחת היא בעזרת <strong>מכפלה טנזורית</strong>, <span class="math">\(\left|+\right\rangle \otimes\left|+\right\rangle \)</span>, וכדי לשמור את הסימון פשוט אנחנו כותבים <span class="math">\(\left|++\right\rangle \)</span> בשביל לתאר את המערכת הזו.</p>
<p>עכשיו אליס מקבלת את מספר השורה שעליה לסמן. היא פועלת בצורה שונה בהתאם למספר השורה שקיבלה:</p>
<ol> <li>אליס מודדת את המצב הקוונטי שלה בבסיס <span class="math">\(Z\)</span>.</li>


<li>אליס מודדת את המצב הקוונטי שלה בבסיס <span class="math">\(X\)</span>.</li>


<li>אליס מודדת את המצב הקוונטי שלה בבסיס מסובך יותר, שאסביר עוד מעט מהו.</li>

</ol>

<p>המדידות הללו מחזירות <strong>במובן מסויים</strong> מצב בסיס קוונטי כלשהו. השאלה "איזה מצב בסיס" תלויה בבסיס המדידה, כלומר מה שאפשר לקבל בשורה הראשונה שונה ממה שאפשר לקבל בשורה השניה. אחרי שאליס קיבלה מצב בסיס, היא מחשבת מתוכו לכל תא בשורה שקיבלה האם להציב בו <span class="math">\(+1\)</span> או <span class="math">\(-1\)</span>. פורמלית, על ידי הפעלת אופרטורים מסויימים על מצב הבסיס הזה ובדיקה אם הוא וקטור עצמי שלהם עם הערך העצמי <span class="math">\(+1\)</span> או <span class="math">\(-1\)</span>.</p>
<p>זה הכל.</p>
<p>בוב עושה את אותו הדבר בדיוק, אבל עם עמודות במקום עם שורות, ועם כללי המדידה הבאים בהתאם למספר העמודה:</p>
<ol> <li>בוב מודד את הקיוביט הראשון שלו בבסיס <span class="math">\(X\)</span> ואת השני בבסיס <span class="math">\(Z\)</span>.</li>


<li>בוב מודד את הקיוביט הראשון שלו בבסיס <span class="math">\(Z\)</span> ואת השני בבסיס <span class="math">\(X\)</span>.</li>


<li>בוב מודד את המצב הקוונטי שלו בבסיס מסובך יותר, שאני עדיין מבטיח שאסביר עוד מעט מהו.</li>

</ol>

<p>הנה הטבלה שאומרת בדיוק איך לחשב את הערך עבור כל משבצת:</p>
<table>
<tr>
<td><span class="math">\(Z\otimes Z\)</span></td>
<td><span class="math">\(Z\otimes I\)</span></td>
<td><span class="math">\(I\otimes Z\)</span></td>
</tr>
<tr>
<td><span class="math">\(X\otimes X\)</span></td>
<td><span class="math">\(I\otimes X\)</span></td>
<td><span class="math">\(X\otimes I\)</span></td>
</tr>
<tr>
<td><span class="math">\(Y\otimes Y\)</span></td>
<td><span class="math">\(-Z\otimes X\)</span></td>
<td><span class="math">\(-X\otimes Z\)</span></td>
</tr>
</table>

<p>עוד לפני שאני נכנס לעובי הפרטים הטכניים של למה זה עובד, בואו נראה דוגמא קונקרטית כדי לראות שזה עובד. נניח שאליס קיבלה את שורה מס' 2 ואילו בוב קיבל את עמודה מס' 1. נניח גם שאליס הייתה זריזה יותר מבוב ומדדה את הקיוביטים שלה קודם. מה קרה?</p>
<p>ובכן, אסביר בהמשך יותר לעומק למה אני מתכוון כאן ב"מדידה בבסיס <span class="math">\(X\)</span>" אבל כשאליס מודדת את <span class="math">\(\left|++\right\rangle \)</span> בבסיס <span class="math">\(X\)</span>, המצב שיימדד הוא בודאות של 100 אחוזים <span class="math">\(\left|++\right\rangle \)</span>. עכשיו אליס מפעילה את האופרטורים <span class="math">\(X\otimes I\)</span>, <span class="math">\(I\otimes X\)</span> ו-<span class="math">\(X\otimes X\)</span> על <span class="math">\(\left|++\right\rangle \)</span> ובודקת מה הערכים העצמיים שמתקבלים.</p>
<p>כזכור מהפוסטים הקודמים, <span class="math">\(X\left|+\right\rangle =\left|+\right\rangle \)</span>, ולכן <strong>כל</strong> האופרטורים הנ"ל פשוט יחזירו את <span class="math">\(\left|++\right\rangle \)</span> ולכן אליס תמלא את השורה שלה ב-<span class="math">\(+1,+1,+1\)</span>. זה בסדר גמור: מספר הערכים השליליים הוא 0, כלומר זוגי.</p>
<p>מה קורה עם בוב? המדידה של אליס לא שינתה את הקיוביטים שלה, ולכן לא שינתה גם את שלו - גם הוא עדיין במצב <span class="math">\(\left|++\right\rangle \)</span>. הוא קיבל את העמודה הראשונה, ולכן הוא מודד את הקיוביטים שלו בצורה הבאה: את הקיוביט הראשון הוא מודד בבסיס <span class="math">\(X\)</span>, ומכיווון שהקיוביט היה <span class="math">\(\left|+\right\rangle \)</span> הוא מקבל <span class="math">\(\left|+\right\rangle \)</span>; ואת הקיוביט השני הוא מודד בבסיס <span class="math">\(Z\)</span>, מה שיכול לתת שתי תוצאות, כל אחת בהסתברות <span class="math">\(\frac{1}{2}\)</span>: או <span class="math">\(\left|0\right\rangle \)</span> או <span class="math">\(\left|1\right\rangle \)</span>. כלומר, אחרי שתי המדידות הללו המצב הקוונטי שיש לבוב ביד הוא או <span class="math">\(\left|+0\right\rangle \)</span> או <span class="math">\(\left|+1\right\rangle \)</span> (לא להתבלבל! <span class="math">\(\left|+1\right\rangle \)</span> לא אומר "המצב שערכו הוא אחד" אלא "המצב שמורכב משני קיוביטים שהראשון מהם הוא מה שכיניתי <span class="math">\(+\)</span> שהוא סופרפוזיציה אחידה של 0 ו-1 ואילו השני הוא 1").</p>
<p>עכשיו בוב מפעיל על המצב שקיבל את האופרטורים <span class="math">\(I\otimes Z,X\otimes I,-X\otimes Z\)</span>. בואו נראה מה קורה בכל אחד משני המקרים האפשריים.</p>
<p>במקרה הראשון, שבו בוב קיבל <span class="math">\(\left|+0\right\rangle \)</span>, מתקיים <span class="math">\(I\otimes Z\left|+0\right\rangle =\left|+0\right\rangle \)</span> ו-<span class="math">\(X\otimes I\left|+0\right\rangle =\left|+0\right\rangle \)</span> פשוט מהגדרת <span class="math">\(X,Z\)</span>. כמו כן <span class="math">\(-X\otimes Z\left|+0\right\rangle =-\left|+0\right\rangle \)</span> פשוט כי יש מינוס לפני האופרטור הזה. לכן במקרה הזה, בוב מסמן את העמודה שלו ב-<span class="math">\(+1,+1,-1\)</span> שזה גם מתאים לקריטריון שלו (מספר אי-זוגי של <span class="math">\(-1\)</span>-ים) וגם עקבי עם הבחירה של אליס (שעבור המשבצת של <span class="math">\(X\otimes I\)</span> בחרה את <span class="math">\(+1\)</span>).</p>
<p>במקרה השני, שבו בוב קיבל <span class="math">\(\left|+1\right\rangle \)</span>, סוף סוף יש קצת אקשן: מכיוון ש-<span class="math">\(Z\left|1\right\rangle =-\left|1\right\rangle \)</span>, נקבל <span class="math">\(I\otimes Z\left|+1\right\rangle =-\left|+1\right\rangle \)</span> ו-<span class="math">\(-X\otimes Z\left|+1\right\rangle =\left|+1\right\rangle \)</span>. לעומת זאת, <span class="math">\(X\otimes I\left|+1\right\rangle =\left|+1\right\rangle \)</span> ולכן עדיין נקבל <span class="math">\(+1\)</span> למשבצת האמצעית. בסך הכל בוב יקבל את הסימון <span class="math">\(-1,+1,+1\)</span> לשורה שלו - עדיין עונה על הקריטריון, עדיין עקבי עם מה שאליס סימנה.</p>
<p>ככה זה יעבוד <strong>לכל בחירה של שורות ועמודות</strong>, ו<strong>לכל תוצאה של המדידות</strong> ו<strong>בלי תלות בשאלה אם אליס או בוב מודדים קודם</strong>. כולל סיטואציות מופרעות כמו "אליס מודדת את הקיוביט הראשון שלה ואז בוב מודד את הראשון שלו ואז אליס את השני שלה ואז בוב את השני שלו. זה פשוט יעבוד תמיד. אפשר לבדוק את זה על ידי מעבר על כל האפשרויות סדרתית תוך היווכחות שזה עובד; ואפשר כמובן להסתכל על כל הסיפור קצת יותר ממעוף הציפור, כדי שאפשר יהיה להוכיח שהכל עובד בלי ללכלך עד כדי כך את הידיים.</p>
<p>בואו נעשה את זה.</p>
<h2>חלק שלישי, שבו אנחנו מנסים להסתכל על הכל ממעוף הציפור</h2>

<p>תיארתי את מה שאליס עושה בתור "מודדת בבסיס כלשהו ואז מפעילה אופרטורים על התוצאה ובודקת מה יצא הערך העצמי של תוצאת המדידה עבור כל אחד מהאופרטורים". זה תיאור נכון מתמטית אבל אולי אפשר לתת לו הסבר קצת יותר ברור.</p>
<p>הנה הרעיון בקצה המזלג: בכל שורה ועמודה יש לנו <strong>שלושה</strong> אופרטורי מדידה <strong>שונים</strong>, אבל יש להם תכונה יפה: הם <strong>מתחלפים בכפל</strong>. התחלפות בכפל של אופרטורים לינאריים לכסינים גוררת את זה שהם <a href="https://gadial.net/2011/12/24/simultaneous_diagonalization/">לכסינים סימולטנית</a>. לכסון סימולטני שכזה פירושו שאפשר למצוא למרחב (במקרה שלנו, מרחב המצבים הקוונטיים על שני קיוביטים, שזה המרחב <span class="math">\(\mathbb{C}^{4}\)</span>) בסיס שמורכב כולו מוקטורים עצמיים <strong>של כל האופרטורים בו זמנית</strong>. כלומר: כל איבר בבסיס הוא וקטור עצמי של כל אחד מהאופרטורים שמתחלפים בכפל; מה שכן, ייתכן שעבור אופרטורים שונים הוא יתאים לערכים עצמיים שונים.</p>
<p>מנקודת מבט פיזיקלית, אם יש לנו אופרטורים שהם לכסינים סימולטונית שמגדירים מדידות, האינטואיציה היא שאפשר לבצע את המדידות הללו "ביחד". המתמטיקה של הביצוע המשותף של המדידות הללו היא בדיוק "לבחור באקראי את אחד מהוקטורים העצמיים ואז לכפול בו את האופרטורים ולבדוק איזה ערך עצמי יצא", אבל יש עוד דרך התבוננות שקולה שאציג עוד מעט.</p>
<p>בואו נראה את הדוגמא הפשוטה ביותר: השורה הראשונה של המטריצה, עם אופרטורי המדידה <span class="math">\(I\otimes Z,Z\otimes I\)</span> ו-<span class="math">\(Z\otimes Z\)</span>. האופרטור <span class="math">\(Z\otimes I\)</span> הוא מה שאנחנו מכירים בתור "מדידה של הקיוביט הראשון". מדידה כזו מחזירה <span class="math">\(+1\)</span> או <span class="math">\(-1\)</span> ומקבעת את הקיוביט הראשון להיות <span class="math">\(\left|0\right\rangle \)</span> או <span class="math">\(\left|1\right\rangle \)</span>, עם או בלי השפעה על הקיוביט השני. בדומה, <span class="math">\(I\otimes Z\)</span> היא "מדידה לפי הקיוביט השני". לעומת זאת, <span class="math">\(Z\otimes Z\)</span> היא <strong>ממש לא</strong> "מדידה של שני הקיוביטים ביחד". מדידה של שני הקיוביטים ביחד אמורה להניב לי <strong>זוג</strong> של תוצאות שכל אחת מהן היא <span class="math">\(\pm1\)</span>. היא מה שקורה אם מודדים לפי <span class="math">\(I\otimes Z\)</span> ואז לפי <span class="math">\(Z\otimes I\)</span> (או ההפך). האופרטור <span class="math">\(Z\otimes Z\)</span> מתאר מדידה שונה, פשטנית יותר, שמחזירה לי רק שני ערכים מספריים אפשריים: או <span class="math">\(+1\)</span> או <span class="math">\(-1\)</span>, ולא בהכרח מעבירה את הקיוביטים למצב קונקרטי כמו <span class="math">\(\left|01\right\rangle \)</span>.</p>
<p>אם זה נשמע חשוד, בואו נראה את המתמטיקה של העניין. כשאני מפעיל את <span class="math">\(Z\otimes Z\)</span> על מצב קוונטי, אני מפעיל <span class="math">\(Z\)</span> על כל קיוביט לחוד ואם קיבלתי את אותו קיוביט מוכפל בסקלר כלשהו, אני מוציא את הסקלר החוצה (זו התכונה <span class="math">\(\lambda v\otimes\tau u=\left(\lambda\tau\right)\left(v\otimes u\right)\)</span> של מכפלות טנזוריות). לכן אני הולך לקבל</p>
<ul> <li><span class="math">\(Z\otimes Z\left|00\right\rangle =\left|00\right\rangle \)</span></li>


<li><span class="math">\(Z\otimes Z\left|01\right\rangle =-\left|01\right\rangle \)</span></li>


<li><span class="math">\(Z\otimes Z\left|10\right\rangle =-\left|10\right\rangle \)</span></li>


<li><span class="math">\(Z\otimes Z\left|11\right\rangle =\left|11\right\rangle \)</span></li>

</ul>

<p>כאשר השוויון האחרון נובע מכך שהוצאנו החוצה <strong>פעמיים</strong> את הסקלר <span class="math">\(-1\)</span> והרי <span class="math">\(\left(-1\right)\left(-1\right)=1\)</span>.</p>
<p>עכשיו אפשר לראות שהפירוק הספקטרלי של <span class="math">\(Z\otimes Z\)</span> הוא</p>
<p><span class="math">\(Z\otimes Z=\left(\left|00\right\rangle \left\langle 00\right|+\left|11\right\rangle \left\langle 11\right|\right)-\left(\left|01\right\rangle \left\langle 01\right|+\left|10\right\rangle \left\langle 10\right|\right)\)</span></p>
<p>כלומר, למדוד לפי <span class="math">\(Z\otimes Z\)</span> דורש לבצע הטלה לפי אחד משני האופרטורים שבסכום - זו הטלה על מרחב שבו ייתכן שהקיוביטים <strong>שזורים</strong>, גם אם קודם הם לא היו כאלו! בקיצור, אל תחשבו על <span class="math">\(Z\otimes Z\)</span> בתור "מדידה של שני הקיוביטים", זה ממש לא נכון.</p>
<p>אחרי כל הדיון הזה, אני מקווה שכבר ברור שיש לנו בסיס משותף של וקטורים עצמיים עבור כל שלושת האופרטורים: הבסיס ה"סטנדרטי", <span class="math">\(\left\{ \left|00\right\rangle ,\left|01\right\rangle ,\left|10\right\rangle ,\left|11\right\rangle \right\} \)</span>. הוקטור <span class="math">\(\left|11\right\rangle \)</span> הוא דוגמא לוקטור שמתאים לערכים עצמיים שונים עבור אופרטורים שונים: עבור <span class="math">\(I\otimes Z\)</span> ו-<span class="math">\(Z\otimes I\)</span> הוא מתאים לערך העצמי <span class="math">\(-1\)</span> ואילו עבור <span class="math">\(Z\otimes Z\)</span> הוא מתאים לערך העצמי <span class="math">\(+1\)</span>. לכן אפשר לחשוב על מדידה סימולטנית של שלושת האופרטורים הללו בתור בחירה של אחד מאברי הבסיס הללו ואז חישוב הערכים העצמיים שמתאימים לו, כפי שכבר תיארתי למעלה.</p>
<p>אם יש לנו מצב קוונטי כללי <span class="math">\(\left|\psi\right\rangle \)</span>, אין נדע באיזו הסתברות לבחור איבר בסיס כלשהו? ובכן, זה העיקרון הכללי שראינו בפוסט הקודם: נכתוב <span class="math">\(\left|\psi\right\rangle =\sum_{x\in\left\{ 0,1\right\} ^{2}}\alpha_{x}\left|x\right\rangle \)</span> ואז ההסתברות ש-<span class="math">\(\left|x\right\rangle \)</span> יעלה בגורל היא <span class="math">\(\left|\alpha_{x}\right|^{2}\)</span>.</p>
<p>עם זאת, אני רוצה שנראה עוד דרך התבוננות על הסיפור הזה ששקולה מתמטית. למעלה תיארתי את מה שעושים בשורה הראשונה בתור "קודם מודדים את הקיוביט הראשון ואז את השני", כלומר קודם מבצעים מדידה לפי האופרטור <span class="math">\(Z\otimes I\)</span> ואז לפי <span class="math">\(I\otimes Z\)</span>. די ברור שהמדידות הללו אכן יניבו מצב קוונטי שהוא מהצורה <span class="math">\(\left|b_{1}b_{2}\right\rangle \)</span> כאשר <span class="math">\(b_{1},b_{2}\in\left\{ 0,1\right\} \)</span> - המדידה על פי <span class="math">\(Z\otimes I\)</span> "מכריחה" את הקיוביט הראשון להיות 0 או 1 והמדידה על פי <span class="math">\(I\otimes Z\)</span> "מכריחה" את השני. אבל יש בדרך ההצגה הזו שבירת סימטריה מעצבנת כי <span class="math">\(Z\otimes Z\)</span> המסכן נאלץ לחכות בצד בזמן ש-<span class="math">\(Z\otimes I\)</span> ו-<span class="math">\(I\otimes Z\)</span> עושים חיים, ובפועל בכלל לא "מודדים" אותו אלא מסיקים מה הערך שלו מתוך שני הערכים האחרים שהתקבלו. אבל האם באמת יקרה משהו שונה אם נכניס פנימה גם מדידה לפי <span class="math">\(Z\otimes Z\)</span>?</p>
<p>ובכן, נניח שמדדנו קודם לפי <span class="math">\(Z\otimes Z\)</span>. המצב הקוונטי שלנו בהתחלה הוא <span class="math">\(\left|++\right\rangle \)</span>, ואם קשה לנו לעבוד עם מצב שנראה ככה, זכרו שזה בסך הכל דרך אחרת לכתוב <span class="math">\(\frac{\left|00\right\rangle +\left|01\right\rangle +\left|10\right\rangle +\left|11\right\rangle }{2}\)</span>. כעת, נניח שהערך העצמי <span class="math">\(-1\)</span> הוא זה שעלה בגורל, כדי שיהיה לנו מעניין. זה אומר שאנחנו מפעילים את האופרטור <span class="math">\(\left|01\right\rangle \left\langle 01\right|+\left|10\right\rangle \left\langle 10\right|\)</span> על המצב הקוונטי <span class="math">\(\left|++\right\rangle \)</span> שלנו כדי לראות מה יהיה מצב המערכת אחרי המדידה הזו, ואז מנרמלים את התוצאה. אם תעשו את החשבון, תראו שנקבל <span class="math">\(\frac{\left|01\right\rangle +\left|10\right\rangle }{\sqrt{2}}\)</span> (שזו תוצאה צפויה גם בלי לעשות חשבון בגלל הסימטריה של העסק, אבל טוב לעשות את החשבון ולראות שאנחנו לא מרמים את עצמנו).</p>
<p>עכשיו, את התוצאה הזו נמדוד לפי האופרטור <span class="math">\(Z\otimes I\)</span>. נניח בשביל האקשן שקיבלנו הפעם דווקא <span class="math">\(+1\)</span>. זה אומר שההטלה שעלתה בגורל היא <span class="math">\(\left|00\right\rangle \left\langle 00\right|+\left|01\right\rangle \left\langle 01\right|\)</span>, והיא מעבירה אותנו אחרי נירמול למצב <span class="math">\(\left|01\right\rangle \)</span>. וזה... אחד מהוקטורים העצמיים בבסיס הוקטורים העצמיים המשותפים! כפי שהבטחתי! ואם נסתכל עכשיו על האופרטור <span class="math">\(I\otimes Z\)</span> שלא השתתף במדידות, הערך העצמי של <span class="math">\(\left|01\right\rangle \)</span> עבור האופרטור הזה הוא <span class="math">\(-1\)</span>, כך שאנחנו מקבלים את תוצאות המדידות <span class="math">\(+1,-1,-1\)</span> וזו תוצאה חוקית עבור אליס.</p>
<p>סיימנו עם הדוגמא הזו? יפה, עכשיו בואו נעבור להבין את המקרה הכללי.</p>
<h2>חלק רביעי, שבו הציפור הארורה הזאתי אמורה כבר להתחיל לטוס</h2>

<p>אחרי שהבנו איך עובדת השורה הראשונה, כדאי להסביר איך עובדות שאר השורות והעמודות, אבל לפני זה בואו נוכיח שני דברים באופן כללי: שבכל שורה ועמודה כל האופרטורים <strong>מתחלפים בכפל</strong> (ולכן יש להם בסיס משותף של וקטורים עצמיים), ושתוצאות המדידה של כל שורה ועמודה הן בעלות קורלציה כזו שמתאימה לחוקים של אליס/בוב.</p>
<p>התחלפות בכפל נובעת מהתכונות הנחמדות של אופרטורי פאולי, <span class="math">\(\left\{ I,X,Y,Z\right\} \)</span>. ראשית, <span class="math">\(I\)</span> היא בסך הכל מטריצת הזהות ולכן מתחלפת בכפל עם כל דבר, וכמו כן כל מטריצה מתחלפת עם עצמה בכפל, כמובן; שנית, כל זוג מטריצות אחר מתחלף בכפל עד כדי סימן, כלומר:</p>
<ul> <li><span class="math">\(XY=-YX\)</span></li>


<li><span class="math">\(XZ=-ZX\)</span></li>


<li><span class="math">\(YZ=-ZY\)</span></li>

</ul>

<p>את זה אפשר לבדוק על ידי חישוב ישיר.</p>
<p>עם החוקים הללו, בדיקה שכל זוג אופרטורים הוא מתחל, היא פשוטה. בשתי השורות והעמודות הראשונות כל מכפלה מערבת רק כפל מטריצה ב-<span class="math">\(I\)</span> או כפל מטריצה בעצמה, כך שההתחלפות טרויוויאלית; עבור השורה השלישית והעמודה השלישית, כל מכפלה מערבת החלפה בין שתי מטריצות שונות <strong>בשני הרכיבים</strong> כך שהתוצאה תוכפל ב-<span class="math">\(-1\)</span> פעמיים, ולכן נקבל התחלפות גם במקרה הזה (קשה להאמין? תבדקו!)</p>
<p>עכשיו, למה תוצאות המדידות של כל שורה ועמודה מקיימות את הדרישות מאליס ובוב? כאן גישת ה"אופרטורים שמופעלים על וקטור עצמי משותף" מאוד עוזרת לנו. בואו נניח לרגע באופן כללי ש-<span class="math">\(A,B,C\)</span> הם אופרטורים כלשהם עם וקטור עצמי משותף <span class="math">\(v\)</span>, כלומר</p>
<p><span class="math">\(Av=\lambda_{A}v\)</span></p>
<p><span class="math">\(Bv=\lambda_{B}v\)</span></p>
<p><span class="math">\(Cv=\lambda_{C}v\)</span></p>
<p>אז <span class="math">\(\left(CBA\right)v=\lambda_{A}\lambda_{B}\lambda_{C}v\)</span>. כלומר, אנחנו יכולים לדעת את <strong>המכפלה</strong> של הערכים העצמיים אם נסתכל על פעולת <strong>המכפלה</strong> של האופרטורים על הוקטור העצמי.</p>
<p>הנה מה שיקרה: לכל <strong>שורה</strong>, המכפלה הולכת לצאת האופרטור <span class="math">\(I\otimes I\)</span>, שיש לו את הערך העצמי <span class="math">\(+1\)</span> עבור <strong>כל</strong> וקטור. זה אומר שמכפלת שלושת התאים שאליס ממלאת בשורה תצא <span class="math">\(+1\)</span>, כלומר מספר התאים שבהם כתוב <span class="math">\(-1\)</span> הוא <strong>זוגי</strong>. לעומת זאת, עבור בוב המכפלה של האופרטורים בכל עמודה תצא <span class="math">\(-I\otimes I\)</span>, מה שאומר שמספר התאים בעמודה שלו שבו יוצא <span class="math">\(-1\)</span> הוא <strong>אי זוגי</strong>. האלגנטיות המתמטית הזו היא הסיבה שבגללה מלכתחילה דיברתי על <span class="math">\(+1,-1\)</span> בתאים של ריבוע הקסם ולא על <span class="math">\(0,1\)</span> שנראו טבעיים יותר בשעתו.</p>
<p>כדי לראות שהמכפלות יוצאות מה שאני מבטיח יש לנו תרגיל קליל באלגברה של מטריצות פאולי. הנה שתי התכונות שיהיו רלוונטיות לנו בנוסף לאלו שכבר ראינו:</p>
<ol> <li><span class="math">\(X^{2}=Y^{2}=Z^{2}=I\)</span></li>


<li><span class="math">\(XYZ=i\cdot I\)</span></li>

</ol>

<p>כפל האופרטורים בשורה הראשונה יוצא לנו <span class="math">\(\left(I\otimes Z\right)\cdot\left(Z\otimes I\right)\cdot\left(Z\otimes Z\right)=\left(Z^{2}\otimes Z^{2}\right)=I\otimes I\)</span>. אותו דבר בדיוק קורה בשורה השניה רק עם <span class="math">\(X\)</span> במקום <span class="math">\(Y\)</span>. השורה השלישית יותר מעניינת: כפל נותן לנו <span class="math">\(\left(-X\otimes Z\right)\cdot\left(-Z\otimes X\right)\cdot\left(Y\otimes Y\right)=\left(XZY\otimes ZXY\right)\)</span>. את שני הביטויים הללו - <span class="math">\(XZY\)</span> ו-<span class="math">\(ZXY\)</span> אפשר להעביר לצורה <span class="math">\(XYZ\)</span> על ידי החלפות של זוגות סמוכים וכפל במינוס 1. נקבל <span class="math">\(XZY=-XYZ=-i\cdot I\)</span> ו-<span class="math">\(ZXY=\left(-1\right)\left(-1\right)XYZ=i\cdot I\)</span>. לכן נקבל <span class="math">\(\left(XZY\otimes ZXY\right)=-i^{2}\left(I\otimes I\right)=I\otimes I\)</span>. כפי שאתם רואים, זה לא "מזל" שהכל עובד; המטריצה מהונדסת בקפידה כדי שכל האלמנטים בה ישחקו יפה.</p>
<p>הבדיקה עבור העמודות דומה; עבור שתי העמודות הראשונות מה שקורה הוא כמעט אותו דבר ורק המינוס שמוצמד לאופרטורים בשורה השלישית מבטיח שנקבל תוצאה שהיא מינוס במקום פלוס. העמודה השלישית נותנת לנו <span class="math">\(XYZ\otimes XYZ=i^{2}\left(I\otimes I\right)=-I\otimes I\)</span>. זה מסיים את החלק הזה של הסיפור.</p>
<p>מה שקרה כרגע היה אולי לב-לבו של כל הסיפור, ואני רוצה להדגיש אותו כדי שהאלגנטיות המתמטית לא תתפספס. מה שכבר ראינו הוא ש<strong>לא ניתן</strong> למלא טבלה של <span class="math">\(3\times3\)</span> עם המספרים <span class="math">\(+1,-1\)</span> כך שהמכפלה של כל שורה תהיה 1 והמכפלה של כל עמודה תהיה <span class="math">\(-1\)</span>; אבל <strong>כן אפשר</strong> למלא אותה באיברים שהם <strong>אופרטורים</strong> כך שהמכפלה של כל שורה תהיה האופרטור שמתאים ל-<span class="math">\(+1\)</span> והמכפלה של כל עמודה תהיה האופרטור שמתאים ל-<span class="math">\(-1\)</span>. בניסוח עוד יותר מתמטי: לא ניתן למלא את הטבלה באיברים של החבורה הכפלית <span class="math">\(\mathbb{Z}_{2}=\left\{ 1,-1\right\} \)</span> כך שמכפלת כל שורה היא <span class="math">\(1\)</span> ומכפלת כל עמודה היא <span class="math">\(-1\)</span>, אבל כן ניתן למלא אותה באברי <strong>חבורת פאולי על שני קיוביטים</strong>, שהיא חבורה "עשירה" יותר ש-<span class="math">\(1,-1\)</span> הם איברים שלה (כלומר, <span class="math">\(\mathbb{Z}_{2}\)</span> היא תת-חבורה שלה) כך שתכונת הכפליות הזו כן מתקיימת. זה תרגיל נחמד לחשוב איפה ההוכחה שלא קיים ריבוע קסם עם <span class="math">\(\left\{ 1,-1\right\} \)</span> "נשברת"; מהר מאוד רואים שה<strong>קומוטטיביות</strong> של <span class="math">\(\left\{ 1,-1\right\} \)</span> משחקת כאן תפקיד מרכזי, ולכן ה"קסם" של חבורת פאולי הוא בחוסר הקומוטטיביות שלה, <a href="https://gadial.net/2017/08/13/finite_simple_groups/">שכידוע</a> מייצר חבורות מורכזות ומתוחכמות יותר.</p>
<h2>חלק חמישי, שבו סוף סוף נבין מה הולך בשורה ועמודה מס' 3 הזו</h2>

<p>אם לסכם מה ראינו בינתיים: ראינו שאם מודדים סימולטנית את כל האופרטורים שבשורה כלשהי, מקבלים מילוי של השורה שחוקי על פי אליס, ואם מודדים סימולטנית את כל האופרטורים בעמודה כלשהי מקבלים מילוי של העמודה שחוקי על פי בוב. ראינו גם איך בדיוק מודדים את השורה הראשונה; מה עם היתר?</p>
<p>ובכן, השורה השניה זהה לראשונה, רק עם מדידה בבסיס <span class="math">\(X\)</span> ולא בבסיס <span class="math">\(Z\)</span>. הסברתי בפוסט הקודם מהי מדידה בבסיס <span class="math">\(X\)</span>, אבל הרעיון הוא פשוט: כזכור, <span class="math">\(\left|+\right\rangle \)</span> מתאר את המצב הקוונטי <span class="math">\(\frac{\left|0\right\rangle +\left|1\right\rangle }{\sqrt{2}}\)</span> ו-<span class="math">\(\left|-\right\rangle \)</span> מתאר את המצב הקוונטי <span class="math">\(\frac{\left|0\right\rangle -\left|1\right\rangle }{2}\)</span>. כעת, מדידה בבסיס <span class="math">\(X\)</span> של קיוביט בודד היא פשוט מדידה על פי הבסיס האורתונורמלי <span class="math">\(\left|+\right\rangle ,\left|-\right\rangle \)</span>. כדי למדוד את כל השורה, משתמשים בבסיס המשותף של הוקטורים העצמיים על שני קיוביטים: <span class="math">\(\left\{ \left|++\right\rangle ,\left|+-\right\rangle ,\left|-+\right\rangle ,\left|--\right\rangle \right\} \)</span>. המתמטיקה זהה באופיה לזו של המדידה על בסיס <span class="math">\(Z\)</span>.</p>
<p>שתי <strong>העמודות</strong> הראשונות הן קצת יותר טריקיות, אבל לא יותר מדי - מה שקורה בהן הוא שמודדים את אחד הקיוביטים בבסיס <span class="math">\(\left\{ \left|0\right\rangle ,\left|1\right\rangle \right\} \)</span> ואת השני בבסיס <span class="math">\(\left\{ \left|+\right\rangle ,\left|-\right\rangle \right\} \)</span>. אפשר לחשוב על זה בתור מדידה בבסיס "מעורב" שכזה של שני קיוביטים: עבור העמודה הראשונה, שבה <span class="math">\(X\)</span> הוא השמאלי ו-<span class="math">\(Z\)</span> הוא הימני, נמדוד בבסיס <span class="math">\(\left\{ \left|+0\right\rangle ,\left|+1\right\rangle ,\left|-0\right\rangle ,\left|-1\right\rangle \right\} \)</span>; עבור העמודה השניה נמדוד בבסיס <span class="math">\(\left\{ \left|0+\right\rangle ,\left|1+\right\rangle ,\left|0-\right\rangle ,\left|1-\right\rangle \right\} \)</span>.</p>
<p>מה שמביא אותנו לשורה ועמודה מס' 3. נתחיל עם השורה. האופרטורים בה הם <span class="math">\(-X\otimes Z,-Z\otimes X,Y\otimes Y\)</span>, מה שאומר שאנחנו בסיטואציה קצת יותר מורכבת מקודם - אי אפשר להסתכל על אף אחד מהאופרטורים הללו בתור מדידה של קיוביט אחד בלבד; זה כמו <span class="math">\(Z\otimes Z\)</span> מהשורה הראשונה שבהחלט <strong>לא</strong> היה זהה ל"מודדים את הקיוביט הראשון ואז את השני". אבל לא נורא - כל עוד אנחנו יודעים למצוא בסיס משותף של וקטורים עצמיים, הכל טוב. הבסיס פה הולך לצאת טיפה טריקי, אבל המתמטיקה לא ממש קשה.</p>
<p>נתחיל עם האופרטור <span class="math">\(Y\otimes Y\)</span>. עדיין לא היה לנו <span class="math">\(Y\)</span>, אז בואו נזכור מה הוא עושה - הוא פועל כמו מין שילוב של <span class="math">\(X\)</span> ושל <span class="math">\(Z\)</span> עם מרוכבים:</p>
<p><span class="math">\(Y\left|0\right\rangle =i\left|1\right\rangle \)</span></p>
<p><span class="math">\(Y\left|1\right\rangle =-i\left|0\right\rangle \)</span></p>
<p>לכן, אם נפעיל את <span class="math">\(Y\otimes Y\)</span> על שני קיוביטים, נקבל:</p>
<p><span class="math">\(Y\otimes Y\left|00\right\rangle =-\left|11\right\rangle \)</span></p>
<p><span class="math">\(Y\otimes Y\left|01\right\rangle =\left|10\right\rangle \)</span></p>
<p><span class="math">\(Y\otimes Y\left|10\right\rangle =\left|01\right\rangle \)</span></p>
<p><span class="math">\(Y\otimes Y\left|11\right\rangle =-\left|00\right\rangle \)</span></p>
<p>ה-<span class="math">\(i\)</span> המרוכב נעלם - בגלל שיש שני <span class="math">\(Y\)</span>-ים הוא מוכפל בעצמו והופך ל-<span class="math">\(-1\)</span> הזה שיש לחלק מהמצבים.</p>
<p>בעזרת הנוסחאות הללו קל למדי לנחש מה יהיו הוקטורים העצמיים, אם מתעצלים לעבוד "לפי הספר" ופשוט לפתור מערכת של משוואות: <span class="math">\(\frac{\left|00\right\rangle +\left|11\right\rangle }{\sqrt{2}}\)</span> יהיה וקטור עצמי עם הערך העצמי <span class="math">\(-1\)</span>, ואילו <span class="math">\(\frac{\left|00\right\rangle -\left|11\right\rangle }{\sqrt{2}}\)</span> יהיה עם הערך העצמי 1; ובדומה, <span class="math">\(\frac{\left|01\right\rangle +\left|10\right\rangle }{\sqrt{2}}\)</span> יהיה עם הערך העצמי <span class="math">\(1\)</span> ואילו <span class="math">\(\frac{\left|01\right\rangle -\left|10\right\rangle }{\sqrt{2}}\)</span> יהיה עם הערך העצמי <span class="math">\(-1\)</span>. המצבים הללו כל כך שימושיים שהגיע הזמן לתת גם להם סימון מיוחד:</p>
<ul> <li><span class="math">\(\left|\Phi^{+}\right\rangle =\frac{\left|00\right\rangle +\left|11\right\rangle }{\sqrt{2}}\)</span></li>


<li><span class="math">\(\left|\Phi^{-}\right\rangle =\frac{\left|00\right\rangle -\left|11\right\rangle }{\sqrt{2}}\)</span></li>


<li><span class="math">\(\left|\Psi^{+}\right\rangle =\frac{\left|01\right\rangle +\left|10\right\rangle }{\sqrt{2}}\)</span></li>


<li><span class="math">\(\left|\Psi^{-}\right\rangle =\frac{\left|01\right\rangle -\left|10\right\rangle }{\sqrt{2}}\)</span></li>

</ul>

<p>שהסימונים לא יבלבלו אתכם: <span class="math">\(\left|\Phi^{+}\right\rangle \)</span> הוא וקטור עצמי של הערך העצמי <strong>השלילי</strong> <span class="math">\(-1\)</span> של <span class="math">\(Y\otimes Y\)</span>, וגם <span class="math">\(\left|\Psi^{-}\right\rangle \)</span> מתאים לערך העצמי הזה, ואילו <span class="math">\(\left|\Phi^{-}\right\rangle \)</span> ו-<span class="math">\(\left|\Psi^{+}\right\rangle \)</span> מתאימים לערך העצמי 1.</p>
<p>איך הוקטורים הללו משחקים עם שני האופרטורים האחרים בשורה?</p>
<p>ובכן, נסתכל לרגע על <span class="math">\(-X\otimes Z\)</span>. אנחנו יודעים ש-<span class="math">\(X\)</span> פועל כך:</p>
<p><span class="math">\(X\left|0\right\rangle =\left|1\right\rangle \)</span></p>
<p><span class="math">\(X\left|1\right\rangle =\left|0\right\rangle \)</span></p>
<p>ולכן:</p>
<p><span class="math">\(-X\otimes Z\left|00\right\rangle =-\left|10\right\rangle \)</span></p>
<p><span class="math">\(-X\otimes Z\left|11\right\rangle =\left|01\right\rangle \)</span></p>
<p>ולכן אם נפעיל את <span class="math">\(-X\otimes Z\)</span> על הוקטור <span class="math">\(\left|\Phi^{+}\right\rangle \)</span> נקבל... <span class="math">\(\frac{\left|01\right\rangle -\left|10\right\rangle }{\sqrt{2}}=\left|\Psi^{-}\right\rangle \)</span>. וזה אומר ש-<span class="math">\(\left|\Phi^{+}\right\rangle \)</span> הוא בכלל לא וקטור עצמי של <span class="math">\(-X\otimes Z\)</span>...? איך זה ייתכן? הוקטורים העצמיים לא אמורים להיות משותפים?! האם המתמטיקה קורסת?!</p>
<p>ובכן, כמובן שלא. אם אופרטורים לכסינים הם מתחלפים בכפל זה אומר ש<strong>יש </strong>להם בסיס משותף של וקטורים עצמיים, לא ש<strong>כל</strong> בסיס של וקטורים עצמיים לאחד האופרטורים יהיה כזה גם עבור השני. צריך לפעול בחוכמה כדי למצוא את הבסיס המשותף. אם תסתכלו בפוסט שלי על לכסון סימולטני זה מוסבר שם, אבל למה לא להסביר את זה שוב עבור המקרה הקונקרטי שלנו.</p>
<p>קודם ראינו ש-<span class="math">\(\left|\Phi^{+}\right\rangle ,\left|\Psi^{-}\right\rangle \)</span> הם הוקטורים העצמיים של <span class="math">\(Y\otimes Y\)</span> שפורשים את המרחב העצמי שמתאים ל-<span class="math">\(-1\)</span>. מה שאפשר לומר בודאות הוא שהמרחב הזה הוא תת-מרחב שמור של <span class="math">\(-X\otimes Z\)</span> (זה נובע מההתחלפות בכפל) - כלומר, שאם מפעילים את האופרטור הזה על איבר בתוך תת-המרחב, הפלט גם הוא שייך לתת-המרחב. ואכן, הפעלת <span class="math">\(-X\otimes Z\)</span> על <span class="math">\(\left|\Phi^{+}\right\rangle \)</span> החזירה את <span class="math">\(\left|\Psi^{-}\right\rangle \)</span> ששייך לתת-המרחב, והפעלה שלו על <span class="math">\(\left|\Psi^{-}\right\rangle \)</span> תחזיר את <span class="math">\(\left|\Phi^{+}\right\rangle \)</span>. לכן השאלה היא - איזה וקטור ששייך למרחב הזה הוא גם וקטור עצמי של <span class="math">\(-X\otimes Z\)</span>?</p>
<p>ובכן, אפשר לפתור את זה בשיטה הרגילה של פתרון מערכת משוואות, אבל יותר קל לשים לב לכך שהאופרטור מחליף בין <span class="math">\(\left|\Phi^{+}\right\rangle \)</span> ובין <span class="math">\(\left|\Psi^{-}\right\rangle \)</span> ולכן הסכום שלהם <span class="math">\(\frac{\left|\Phi^{+}\right\rangle +\left|\Psi^{-}\right\rangle }{\sqrt{2}}\)</span> יהיה וקטור עצמי של האופרטור, עם הערך העצמי 1. הסכום הזה הוא שייך למרחב העצמי של <span class="math">\(Y\otimes Y\)</span> ולכן הוא גם וקטור עצמי של האופרטור הזה - הנה לכם הוקטור העצמי המשותף שחיפשנו. פורמלית, הוקטור הזה שווה ל-</p>
<p><span class="math">\(\frac{\left|\Phi^{+}\right\rangle +\left|\Psi^{-}\right\rangle }{\sqrt{2}}=\frac{\left|00\right\rangle +\left|01\right\rangle -\left|10\right\rangle +\left|11\right\rangle }{2}\)</span></p>
<p>שלושת הוקטורים העצמיים המשותפים האחרים דומים במבנה שלהם - רק מחליפים את זהות האיבר שיש לו מינוס. כלומר הם יהיו</p>
<ul> <li><span class="math">\(\frac{-\left|00\right\rangle +\left|01\right\rangle +\left|10\right\rangle +\left|11\right\rangle }{2}\)</span></li>


<li><span class="math">\(\frac{\left|00\right\rangle -\left|01\right\rangle +\left|10\right\rangle +\left|11\right\rangle }{2}\)</span></li>


<li><span class="math">\(\frac{\left|00\right\rangle +\left|01\right\rangle +\left|10\right\rangle -\left|11\right\rangle }{2}\)</span></li>

</ul>

<p>וזה מסיים את הסיפור גם במקרה הזה - עכשיו אנחנו יודעים מהם אברי הבסיס שצריך למדוד בשביל לטפל בשורה השלישית.</p>
<p>נשאר רק להבין את העמודה השלישית, עם האופרטורים <span class="math">\(Z\otimes Z\)</span>, <span class="math">\(X\otimes X\)</span> ו-<span class="math">\(Y\otimes Y\)</span>. כאן המצב עוד יותר קל: הבסיס <span class="math">\(\left\{ \left|\Phi^{+}\right\rangle ,\left|\Phi^{-}\right\rangle ,\left|\Psi^{+}\right\rangle ,\left|\Psi^{-}\right\rangle \right\} \)</span> (שנקרא לפעמים "בסיס בל") הוא עצמו הבסיס המשותף - נסו להפעיל את <span class="math">\(Z\otimes Z\)</span> או <span class="math">\(X\otimes X\)</span> על המצבים הללו ולראות מה קורה.</p>
<p>אז מה נשאר לנו?</p>
<h2>פרק שישי, שבו אנחנו סוף סוף חוזרים אל עניין השזירה ההוא</h2>

<p>כל מה שעשינו עד כה נועד לתאר בפרוטרוט את מה שאליס ובוב עושים לבדם - שניהם עושים משהו עם הקיוביטים שלהם, מקבלים תוצאה וממלאים את הריבוע לפיה. הוכחנו שזה מייצר מילוי חוקי על פי הכללים של אליס ובוב, אבל עוד לא הוכחנו את הדבר הכי חשוב - שמה שאליס ובוב עושים הוא <strong>עקבי</strong>, כלומר שהם ממלאים באותה צורה את המשבצת שמשותפת לשניהם. כאן נכנסת לפעולה העובדה שהקיוביטים שעליהם הם פעלו מלכתחילה היו שזורים.</p>
<p>כזכור, אנחנו מתחילים את הסיפור כשלאליס ובוב יש זוג קיוביטים שנמצאים יחד במצב <span class="math">\(\frac{\left|00\right\rangle +\left|11\right\rangle }{\sqrt{2}}\)</span>. למעשה, יש להם <strong>שני</strong> זוגות כאלו (זוגות שבהם לאליס יש קיוביט אחד ולבוב את השני). המצב הקוונטי הזה כל כך מעניין שנתתי לו סימון: <span class="math">\(\left|\Phi^{+}\right\rangle \)</span>. עכשיו, לכתוב את המצב הזה בתור <span class="math">\(\frac{\left|00\right\rangle +\left|11\right\rangle }{\sqrt{2}}\)</span> זה קצת מטעה כי זה נותן את הרושם השגוי שיש איזו חשיבות מיוחדת ל-<span class="math">\(\left|0\right\rangle \)</span> ו-<span class="math">\(\left|1\right\rangle \)</span>, אבל אין להם: באותה מידה בדיוק אפשר לכתוב <span class="math">\(\left|\Phi^{+}\right\rangle =\frac{\left|++\right\rangle +\left|--\right\rangle }{\sqrt{2}}\)</span>. וגם לבסיס <span class="math">\(\left\{ \left|+\right\rangle ,\left|-\right\rangle \right\} \)</span> אין פה חשיבות מיוחדת. הנה תיאור כללי שיהיה קריטי עבורנו כדי להבין למה הקסם של אליס ובוב עובד: אם <span class="math">\(\left|\psi_{1}\right\rangle ,\left|\psi_{2}\right\rangle \)</span> הוא <strong>בסיס אורתונורמלי</strong> כלשהו של המרחב שנפרש בידי <span class="math">\(\left|0\right\rangle ,\left|1\right\rangle \)</span>, ואם נכתוב</p>
<p><span class="math">\(\left|\psi_{1}\right\rangle =\alpha_{1}\left|0\right\rangle +\beta_{1}\left|1\right\rangle \)</span></p>
<p><span class="math">\(\left|\psi_{2}\right\rangle =\alpha_{2}\left|0\right\rangle +\beta_{2}\left|1\right\rangle \)</span></p>
<p>ועכשיו נגדיר בסיס אורתונורמלי חדש על ידי <strong>הצמדה</strong> של המקדמים, כלומר נגדיר</p>
<p><span class="math">\(\left|\phi_{1}\right\rangle =\alpha_{1}^{\dagger}\left|0\right\rangle +\beta_{1}^{\dagger}\left|1\right\rangle \)</span></p>
<p><span class="math">\(\left|\phi_{2}\right\rangle =\alpha_{2}^{\dagger}\left|0\right\rangle +\beta_{2}^{\dagger}\left|1\right\rangle \)</span></p>
<p>אז מתקיים הדבר הבא: <span class="math">\(\left|\Phi^{+}\right\rangle =\frac{\left|\psi_{1}\phi_{1}\right\rangle +\left|\psi_{2}\phi_{2}\right\rangle }{\sqrt{2}}\)</span></p>
<p>כדי לראות שזה קורה, אפשר פשוט "לפתוח" את הביטויים <span class="math">\(\left|\psi_{1}\phi_{1}\right\rangle \)</span> ו-<span class="math">\(\left|\psi_{2}\phi_{2}\right\rangle \)</span> ולייצג אותם בעזרת אברי הבסיס <span class="math">\(\left\{ \left|00\right\rangle ,\left|01\right\rangle ,\left|10\right\rangle ,\left|11\right\rangle \right\} \)</span> ואז לראות אילו מקדמים מתאפסים ואילו יוצאים שווים ל-1:</p>
<p><span class="math">\(\left|\psi_{1}\phi_{1}\right\rangle =\left|\alpha_{1}\right|^{2}\left|00\right\rangle +\alpha_{1}\beta_{1}^{\dagger}\left|01\right\rangle +\left(\alpha_{1}\beta_{1}^{\dagger}\right)^{\dagger}\left|10\right\rangle +\left|\beta_{1}\right|^{2}\left|11\right\rangle \)</span></p>
<p><span class="math">\(\left|\psi_{2}\phi_{2}\right\rangle =\left|\alpha_{2}\right|^{2}\left|00\right\rangle +\alpha_{2}\beta_{2}^{\dagger}\left|01\right\rangle +\left(\alpha_{2}\beta_{2}\right)^{\dagger}\left|10\right\rangle +\left|\beta_{2}\right|^{2}\left|11\right\rangle \)</span></p>
<p>ולכן, אחרי חיבור, נראה שאנחנו בעצם רוצים שיתקיים</p>
<ul> <li><span class="math">\(\left|\alpha_{1}\right|^{2}+\left|\alpha_{2}\right|^{2}=1\)</span></li>


<li><span class="math">\(\left|\beta_{1}\right|^{2}+\left|\beta_{2}\right|^{2}=1\)</span></li>


<li><span class="math">\(\alpha_{1}\beta_{1}^{\dagger}+\alpha_{2}\beta_{2}^{\dagger}=0\)</span></li>

</ul>

<p>זה נובע מהאורתונורמליות של <span class="math">\(\left\{ \left|\psi_{1}\right\rangle ,\left|\psi_{2}\right\rangle \right\} \)</span>, אבל קצת טריקי לראות את זה. אם נרשום מטריצה שבה האיברים הללו הם הוקטורים:</p>
<p><span class="math">\(U=\left(\begin{array}{cc} \alpha_{1} &amp; \alpha_{2}\\ \beta_{1} &amp; \beta_{2} \end{array}\right)\)</span></p>
<p>אז האורתונורמליות של הבסיס פירושה ש-<span class="math">\(U^{\dagger}U=I\)</span>, כלומר <span class="math">\(U^{\dagger}=U^{-1}\)</span> (אומרים על זה ש-<span class="math">\(U\)</span> היא <strong>מטריצה אוניטרית</strong>). מכיוון שמטריצה מתחלפת בכפל עם ההופכית שלה (זה משפט לא לגמרי טריוויאלי אבל אני מרשה לעצמי לחפף פה) אז <span class="math">\(UU^{\dagger}=I\)</span> וזה נותן לנו בדיוק את השוויונות שרציתי למעלה (נסו לכפול את המטריצות ולראות מה קורה).</p>
<p>יפה, אז לסיכום, ראינו שאפשר לכתוב את <span class="math">\(\left|\Phi^{+}\right\rangle \)</span> בצורות רבות ושונות. איך זה עוזר לנו? ובכן, בואו נזכור למה <span class="math">\(\frac{\left|00\right\rangle +\left|11\right\rangle }{\sqrt{2}}\)</span> היה מצב מעניין מלכתחילה: כי אם אנחנו מודדים <strong>את הקיוביט הראשון</strong> לפי הבסיס הסטנדרטי ומקבלים <span class="math">\(\left|0\right\rangle \)</span> זה "הכריח" גם את הקיוביט השני להיות <span class="math">\(\left|0\right\rangle \)</span>. באותו אופן, אם היינו מודדים את הקיוביט הראשון של <span class="math">\(\left|\Phi^{+}\right\rangle =\frac{\left|++\right\rangle +\left|--\right\rangle }{\sqrt{2}}\)</span> לפי בסיס <span class="math">\(X\)</span> ומקבלים <span class="math">\(\left|+\right\rangle \)</span> זה היה "מכריח" את הקיוביט השני להיות <span class="math">\(\left|+\right\rangle \)</span>. ועכשיו בכללי: נניח שיש לנו את המצב <span class="math">\(\left|\Phi^{+}\right\rangle \)</span> ואנחנו מודדים את <strong>הקיוביט הראשון</strong> לפי בסיס מדידה אורתונורמלי <strong>כלשהו</strong>, <span class="math">\(\left\{ \left|\psi_{1}\right\rangle ,\left|\psi_{2}\right\rangle \right\} \)</span>. אז אם הקיוביט הראשון יצא <span class="math">\(\left|\psi_{1}\right\rangle \)</span> זה מכריח את הקיוביט השני להיות <span class="math">\(\left|\phi_{1}\right\rangle \)</span>, ואם הוא יצא <span class="math">\(\left|\psi_{2}\right\rangle \)</span> זה מכריח את הקיוביט השני להיות <span class="math">\(\left|\phi_{2}\right\rangle \)</span>. זו המהות האמיתית של "שזירה" כאן. וזה רלוונטי לנו כי אליס ובוב מודדים את הקיוביטים שלהם בבסיסים שונים ומשונים, בהתאם לשורה והעמודה שלהם.</p>
<p>המערכת של אליס ובוב מורכבת מארבעה קיוביטים ולא משניים, אבל המתמטיקה שהצגתי למעלה ניתנת להכללה די בקלות. אם <span class="math">\(\left\{ \left|\psi_{1}\right\rangle ,\left|\psi_{2}\right\rangle ,\left|\psi_{3}\right\rangle ,\left|\psi_{4}\right\rangle \right\} \)</span> הוא בסיס אורתונורמלי למרחב של שני קיוביטים ו-<span class="math">\(\left\{ \left|\phi_{1}\right\rangle ,\left|\phi_{2}\right\rangle ,\left|\phi_{3}\right\rangle ,\left|\phi_{4}\right\rangle \right\} \)</span> מתקבל ממנו על ידי הצמדת המקדמים, אז את המצב הקוונטי שמתקבל משני הזוגות השזורים של הקיוביטים אפשר לתאר בתור <span class="math">\(\frac{1}{2}\sum_{i=1}^{4}\left|\psi_{i}\phi_{i}\right\rangle \)</span>, ולכן שוב: אם אליס מודדת את הקיוביטים שלה לפני בוב, אז הקיוביטים של בוב יקרסו לאותו מצב בסיס <strong>בדיוק</strong> כמו זה שאליס קיבלה; ואם בוב ימדוד קודם, אז הקיוביטים של אליס יקרסו למצב הבסיס שבוב קיבל.</p>
<p>האם זה מסיים את הסיפור? עוד לא! אבל כמעט. בואו נניח שאליס מדדה את הקיוביטים שלה קודם ונבין למה זה מבטיח שהיא תיתן את אותה תוצאה כמו בוב על המשבצת המשותפת שלהם. כרגיל, הכי קל לראות דוגמא. נניח שאליס מודדת את השורה הראשונה שלה ובוב את העמודה השלישית, ואליס מדדה קודם. השורה הראשונה נמדדת לפי הבסיס <span class="math">\(\left\{ \left|00\right\rangle ,\left|01\right\rangle ,\left|10\right\rangle ,\left|11\right\rangle \right\} \)</span>. בואו נניח שאליס קיבלה את הוקטור העצמי <span class="math">\(\left|10\right\rangle \)</span>. הערך העצמי שמתאים לוקטור הזה ביחס לאופרטור <span class="math">\(Z\otimes Z\)</span> הוא <span class="math">\(-1\)</span> ולכן אליס כתבה <span class="math">\(-1\)</span> במשבצת הימנית ביותר בשורה שלה. זה גם מה שבוב אמור לכתוב.</p>
<p>עכשיו בוב מגיע שמח וטוב לב למדוד את הקיוביטים שלו. אולי הוא עוד מאמין בלב שהמצב הקוונטי שיש לו ביד הוא <span class="math">\(\left|++\right\rangle \)</span>. מה חבל! אנחנו כבר יודעים שהוא טועה ומה שיש לו ביד הוא בעצם את המצב הקוונטי <span class="math">\(\left|10\right\rangle \)</span>. עכשיו, בוב מודד את העמודה השלישית שלו על פי מה שקראתי לו "בסיס בל": <span class="math">\(\left\{ \left|\Phi^{+}\right\rangle ,\left|\Phi^{-}\right\rangle ,\left|\Psi^{+}\right\rangle ,\left|\Psi^{-}\right\rangle \right\} \)</span>. אנחנו יודעים שהוא יקבל את אחד מהוקטורים הללו בתור תוצאה - זה לא מושפע ממה שאליס עשתה. מה שכן השתנה הוא <strong>ההסתברויות</strong> שלו לקבל את המצבים הללו; את חלקם פשוט אין לו סיכוי לקבל עכשיו.</p>
<p>כזכור, מדידה על פי בסיס אורתונורמלי פירושה לקחת את המצב הנוכחי שלנו, לכתוב אותו בתור <strong>צירוף לינארי</strong> של אברי הבסיס האורתונורמלי, ואז ההסתברות לקבל איבר בסיס כלשהו כתוצאת המדידה מחושבת איכשהו מתוך המקדם. אם המקדם הוא 0, אז אין סיכוי לקבל את האיבר הזה. עכשיו, עבור הדוגמא <span class="math">\(\left|10\right\rangle \)</span> קל למצוא את ההצגה שלה כצירוף אורתונורמלי של אברי הבסיס: <span class="math">\(\left|10\right\rangle =\frac{\left|\Psi^{+}\right\rangle -\left|\Psi^{-}\right\rangle }{\sqrt{2}}\)</span>. כלומר, אחרי המדידה של בוב הוא יקבל את <span class="math">\(\left|\Psi^{+}\right\rangle \)</span> או את <span class="math">\(\left|\Psi^{-}\right\rangle \)</span>. שני המצבים הללו הם וקטורים עצמיים של <span class="math">\(Z\otimes Z\)</span> עם הערך העצמי <span class="math">\(-1\)</span>, ולכן זה מה שבוב יגיד - בהסכמה מלאה עם מה שאליס אמרה. קסם!</p>
<p>באופן כללי, אחרי המדידה של אליס המצב של בוב נמצא בוקטור ששייך <strong>למרחב העצמי</strong> של האופרטור של המשבצת המשותפת של של בוב ואליס. אחר כך בוב מודד את המצב שלו על פי בסיס אורתונורמלי שמורכב מאברי הבסיס של המרחב העצמי הזה, ואברי בסיס של מרחב עצמי אחר. מכיוון שהמצב של בוב כבר שייך למרחב עצמי, המדידה תשאיר אותו שם; הוא מלכתחילה צירוף לינארי של וקטורים עצמיים של המרחב הזה ותו לא. זה מסיים את הסיפור כולו.</p>
<h2>פרק שביעי, שבו דברי סיכום ופרידה</h2>

<p>סיימנו! הגענו לסוף הסאגה של ריבוע הקסם של פרס ומרמין, ואני די מבועת מכמה שהפוסט הזה יצא לי ארוך. בהצגות פופולריות של הנושא ההסבר לוקח בדרך כלל עמוד או שניים; כאן רציתי להיכנס למתמטיקה עד הסוף (כי גם אני לא ממש הבנתי אותה עד הסוף) והאורך הוא התוצאה של זה, אבל אני מקווה שבדרך למדנו הרבה על דברים מעניינים בקוונטים ואלגברה לינארית ואנחנו כבר לא מרגישים שיש מסתורין בסיפור הזה.</p>
<p>כדי לסכם אני רוצה להצביע על שתי הנקודות שבהן תורת הקוונטים מאפשרת את הקסם שמתרחש פה:</p>
<p>ראשית, השזירה הקוונטית יוצרת סוג של "תקשורת" בין אליס ובוב למרות שהם לכאורה לא מסוגלים לתקשר. צריך להיות זהירים מאוד כאן - זו לא באמת תקשורת. אליס לא מסוגלת לספר לבוב מה הערך המספרי שהיא ממלאת במשבצת שלה. כל מה שהיא יכולה לעשות הוא <strong>להטות את ההגרלה</strong> שבוב מבצע. ההטיה הזו לא קובעת באופן דטרמיניסטי מה בוב יעשה; אבל היא כן מבטיחה שעל משבצת אחת ויחידה הערך שלו יהיה זהה לערך שלה. כשרואים את זה בצורה הזו קל להבין איך שזירה קוונטית יכולה להיות יתרון <strong>אבל גם חיסרון</strong> עבור מי שמבצעים חישוב קוונטי - זה גורם לבוב לבצע חישובים שהם מוטים בצורה שאין לו איך לשלוט עליה. זה לא משפיע לרעה במקרה של פרס ומרמין, אבל זה נהיה רלוונטי כשמדברים על תוצאה כמו <span class="math">\(\text{MIP}^{*}=\text{RE}\)</span> שמתבססת על כך שמוודא יכול "להכריח" מוכיחים שזורים קוונטית להתנהל בצורה שמקשה עליהם לרמות אותו (בשביל זה הוא צריך גם להיות מסוגל להכריח אותם בכלל להשתמש בקיוביטים השזורים שלהם; זה כבר סיפור אחר שאולי יסופר בפעם אחרת).</p>
<p>שנית, ראינו שהמבנה של חבורת פאולי הוא "עשיר" מספיק כדי להחביא בתוכו מילוי חוקי של כל ריבוע הקסם בעזרת אופרטורים, בזמן שסתם מילוי של הריבוע עם <span class="math">\(+1\)</span> ו-<span class="math">\(-1\)</span> לא היה עובד. זו המחשה לסוג המעניין של מתמטיקה שחישוב קוונטי מאפשר לנו לעשות; אני מקווה שזה נותן תחושה כלשהי של הסיבות לכך שחישוב קוונטי הוא דבר יעיל, וגם (ואולי בעיקר) של הסיבות לכך שהוא עניין ממש לא פשוט גם מהבחינה התיאורטית.</p>
<p>וכמובן, אני מקווה שזה היה ממש מגניב.</p>
        </article>
        
        <footer>
            <p>© כל הזכויות שמורות לגדי אלכסנדרוביץ'</p>
        </footer>
    </div>

    
    <script>
        function searchPosts() {
            const searchTerm = document.getElementById('searchInput').value;
            if (searchTerm.trim()) {
                window.location.href = '/new_blog/post_list.html?search=' + encodeURIComponent(searchTerm);
            }
        }
        
        document.getElementById('searchInput').addEventListener('keypress', function(e) {
            if (e.key === 'Enter') {
                searchPosts();
            }
        });
    </script>
    
    
    <!-- Auto-render KaTeX math -->
    <script>
        document.addEventListener("DOMContentLoaded", function() {
            renderMathInElement(document.body, {
                delimiters: [
                    {left: "\\[", right: "\\]", display: true},
                    {left: "\\(", right: "\\)", display: false}
                ],
                throwOnError: false
            });
        });
    </script>

</body>
</html>