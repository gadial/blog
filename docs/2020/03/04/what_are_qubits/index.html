<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>חישוב קוונטי - מה זה קיוביטים ומה עושים איתם? - לא מדויק</title>
    <link rel="icon" type="image/x-icon" href="/new_site/favicon.ico">
    
    
    <!-- KaTeX for math rendering -->
    <link rel="stylesheet" href="https://cdn.jsdelivr.net/npm/katex@0.16.9/dist/katex.min.css">
    <script defer src="https://cdn.jsdelivr.net/npm/katex@0.16.9/dist/katex.min.js"></script>
    <script defer src="https://cdn.jsdelivr.net/npm/katex@0.16.9/dist/contrib/auto-render.min.js"></script>

    
    <style>
        * {
            margin: 0;
            padding: 0;
            box-sizing: border-box;
        }
        
        body {
            font-family: 'Arial', 'David', 'Tahoma', sans-serif;
            line-height: 1.6;
            color: #333;
            background-color: #f5f5f5;
        }
        
        /* Top navigation bar */
        .top-nav {
            background: #2c3e50;
            padding: 15px 20px;
            box-shadow: 0 2px 5px rgba(0,0,0,0.1);
        }
        
        .top-nav .nav-container {
            max-width: 1200px;
            margin: 0 auto;
            display: flex;
            align-items: center;
            justify-content: space-between;
            gap: 20px;
        }
        
        .top-nav .site-title {
            font-size: 1.5em;
            font-weight: bold;
            color: white;
            text-decoration: none;
            white-space: nowrap;
        }
        
        .top-nav .nav-links {
            display: flex;
            gap: 20px;
            align-items: center;
            flex-wrap: wrap;
        }
        
        .top-nav .nav-links a {
            color: #ecf0f1;
            text-decoration: none;
            padding: 5px 10px;
            border-radius: 4px;
            transition: background 0.2s;
            white-space: nowrap;
        }
        
        .top-nav .nav-links a:hover {
            background: #34495e;
        }
        
        .top-nav .search-box {
            display: flex;
            gap: 5px;
        }
        
        .top-nav .search-box input {
            padding: 5px 10px;
            border: none;
            border-radius: 4px;
            font-size: 0.9em;
            min-width: 150px;
        }
        
        .top-nav .search-box button {
            padding: 5px 15px;
            background: #3498db;
            color: white;
            border: none;
            border-radius: 4px;
            cursor: pointer;
            transition: background 0.2s;
        }
        
        .top-nav .search-box button:hover {
            background: #2980b9;
        }
        
        /* Blockquote styling */
        blockquote {
            background: #f9f9f9;
            border-right: 5px solid #ccc;
            margin: 1.5em 10px;
            padding: 0.75em 16px;
            position: relative;
            font-style: italic;
        }
        
        blockquote:before {
            content: '"';
            position: absolute;
            top: -10px;
            right: 8px;
            font-size: 3.5em;
            color: #ccc;
            line-height: 1;
        }
        
        blockquote p {
            display: block;
            margin: 0 0 0.75em 0;
        }
        
        blockquote p:last-child {
            margin-bottom: 0;
        }
        
        
        body {
            line-height: 1.8;
        }
        
        .container {
            max-width: 800px;
            margin: 20px auto;
            background: white;
            padding: 40px;
            box-shadow: 0 2px 10px rgba(0,0,0,0.1);
            border-radius: 8px;
        }
        
        header {
            margin-bottom: 40px;
            border-bottom: 2px solid #e0e0e0;
            padding-bottom: 20px;
        }
        
        h1 {
            font-size: 2.5em;
            margin-bottom: 10px;
            color: #2c3e50;
        }
        
        .post-meta {
            color: #7f8c8d;
            font-size: 0.9em;
        }
        
        .post-meta .date {
            margin-left: 15px;
        }
        
        .post-meta .categories,
        .post-meta .tags {
            display: inline;
        }
        
        .post-meta .categories a,
        .post-meta .tags a {
            color: #3498db;
            text-decoration: none;
            margin: 0 5px;
        }
        
        .post-meta .categories a:hover,
        .post-meta .tags a:hover {
            text-decoration: underline;
        }
        
        article {
            font-size: 1.1em;
        }
        
        article h2 {
            margin-top: 30px;
            margin-bottom: 15px;
            color: #34495e;
            font-size: 1.8em;
        }
        
        article h3 {
            margin-top: 25px;
            margin-bottom: 12px;
            color: #34495e;
            font-size: 1.4em;
        }
        
        article p {
            margin-bottom: 15px;
            text-align: justify;
        }
        
        article ul, article ol {
            margin-right: 30px;
            margin-bottom: 15px;
        }
        
        article li {
            margin-bottom: 8px;
        }
        
        article code {
            background-color: #f4f4f4;
            padding: 2px 6px;
            border-radius: 3px;
            font-family: 'Courier New', monospace;
            font-size: 0.9em;
        }
        
        article pre {
            background-color: #2d2d2d;
            color: #f8f8f2;
            padding: 15px;
            border-radius: 5px;
            overflow-x: auto;
            margin-bottom: 20px;
            direction: ltr;
            text-align: left;
        }
        
        article pre code {
            background-color: transparent;
            padding: 0;
            color: inherit;
        }
        
        /* Image styles - responsive and contained */
        article img {
            max-width: 100%;
            height: auto;
            display: block;
            margin: 20px auto;
        }
        
        /* Math rendering styles */
        .math {
            direction: ltr;
        }
        
        span.math {
            direction: ltr;
        }
        
        /* Override RTL for KaTeX */
        .katex {
            direction: ltr;
            unicode-bidi: embed;
        }
        
        div.math {
            display: block;
            text-align: center;
            padding: 15px 0;
            direction: ltr;
        }
        
        /* RTL adjustments for code blocks */
        .highlight {
            direction: ltr;
            text-align: left;
        }
        
        footer {
            margin-top: 60px;
            padding-top: 20px;
            border-top: 1px solid #e0e0e0;
            text-align: center;
            color: #95a5a6;
            font-size: 0.9em;
        }
        
        /* Responsive design */
        @media (max-width: 768px) {
            .container {
                padding: 20px;
            }
            
            h1 {
                font-size: 2em;
            }
            
            article {
                font-size: 1em;
            }
        }
        
        /* Post navigation */
        .post-navigation {
            display: flex;
            justify-content: space-between;
            margin-bottom: 30px;
            padding-bottom: 20px;
            border-bottom: 2px solid #e0e0e0;
            gap: 20px;
        }
        
        .post-navigation .nav-link {
            flex: 1;
            text-decoration: none;
            color: #2c3e50;
            padding: 15px;
            background: #f8f9fa;
            border-radius: 5px;
            transition: background 0.2s;
        }
        
        .post-navigation .nav-link:hover {
            background: #e9ecef;
        }
        
        .post-navigation .nav-prev {
            text-align: right;
        }
        
        .post-navigation .nav-next {
            text-align: left;
        }
        
        .post-navigation .nav-label {
            font-size: 0.85em;
            color: #7f8c8d;
            display: block;
            margin-bottom: 5px;
        }
        
        .post-navigation .nav-title {
            font-weight: bold;
            font-size: 1.1em;
        }

    </style>
</head>
<body>
    <nav class="top-nav">
        <div class="nav-container">
            <a href="/new_site/" class="site-title">לא מדויק</a>
            <div class="nav-links">
                <a href="/new_site/">דף הבית</a>
                <a href="/new_site/random.html">פוסט אקראי</a>
                <a href="/new_site/post_list.html">כל הפוסטים</a>
                <div class="search-box">
                    <input type="text" id="searchInput" placeholder="חיפוש...">
                    <button onclick="searchPosts()">חפש</button>
                </div>
            </div>
        </div>
    </nav>
    
    
    <div class="container">
        <!-- Post Navigation -->
        
        <nav class="post-navigation">
            
            <a href="/new_site/2020/02/28/what_is_a_qubit/" class="nav-link nav-prev">
                <span class="nav-label">פוסט ישן יותר →</span>
                <span class="nav-title">חישוב קוונטי - מה זה קיוביט ומה עושים איתו?</span>
            </a>
            

            
            <a href="/new_site/2020/03/30/mermin_peres_magic_square_solution/" class="nav-link nav-next">
                <span class="nav-label">← פוסט חדש יותר</span>
                <span class="nav-title">ריבוע הקסם של פרס-מרמין - איך זה עובד?</span>
            </a>
            
        </nav>
        
        
        <header>
            <h1>חישוב קוונטי - מה זה קיוביטים ומה עושים איתם?</h1>
            <div class="post-meta">
                <span class="date">2020-03-04</span>
                
                <span class="categories">
                    | קטגוריות:
                    
                    <a href="/categories/פיזיקה.html">פיזיקה</a>
                    
                    <a href="/categories/חישוב קוונטי.html">חישוב קוונטי</a>
                    
                </span>
                
                
                <span class="tags">
                    | תגיות:
                    
                    <a href="/tags/חישוב קוונטי.html">חישוב קוונטי</a>
                    
                </span>
                
            </div>
        </header>
        
        <article>
            <h2>מבוא</h2>

<p><a href="https://gadial.net/2020/02/28/what_is_a_qubit/">בפוסט הקודם דיברתי על מה זה קיוביט</a>. הפעם אני רוצה לדבר על מה זה קיוביטים. ברבים. כי ברגע שיש לנו יותר מקיוביט אחד במערכת, האקשן האמיתי מתחיל.</p>
<p>כמו במקרה של קיוביט בודד, כדאי להתחיל את הסיפור מסקירת מה שקורה בחישוב קלאסי, שם יחידת המידה הבסיסית היא ביטים. כשיש לנו יותר מביט בודד, נהוג לאגד אותם לקבוצה; הקבוצה הנפוצה והשימושית ביותר היא מה שנקרא <strong>בייט</strong> (byte), שהוא קבוצה של שמונה ביטים יחד. איכשהו יצא שבייט, ולא ביט, הוא יחידת המידה הבסיסית שלנו לאינפורמציה - אנחנו מדברים על דיסקים קשיחים של טרה-בייטים ועל זכרון פנימי של ג'יגה-בייטים של מחשב במקום לדבר ברמת הביט. הדבר נובע בעיקר מסיבות היסטוריות; היום יש קבוצות אחרות שרלוונטיות לא פחות (למשל, המעבדים בימינו הם של 64-ביט; לא חשוב מה המשמעות המדויקת של זה, אלא שקיבוץ של 64 ביטים יחד הפך להיות רלוונטי).</p>
<p>את התוכן של בייט אפשר לתאר בתור סדרה של שמונה אפסים ואחדים, למשל 01001101. אפשר לחשוב על כל סדרה כזו כאילו היא מייצגת מספר בתחום שבין <span class="math">\(0\)</span> ל-<span class="math">\(255\)</span> (הבייט שכתבתי הוא המספר 77). למה דווקא התחום הזה? כי בתחום הזה כלולים 256 ערכים, ו-<span class="math">\(256=2^{8}\)</span> - מספר הערכים השונים האפשריים בבייט הוא מכפלה של מספר הערכים השונים האפשריים (2) בביט זה בזה, כשמספר הפעמים שמבצעים את הכפל הוא כמספר הביטים שמשתתפים בבייט (8).</p>
<p>קיוביט בודד, כזכור, היה ב<strong>סופרפוזיציה</strong> של שני ערכי הבסיס של ביטים. סימנתי אותו בצורה הבאה: <span class="math">\(\left|\psi\right\rangle =\alpha\left|0\right\rangle +\beta\left|1\right\rangle \)</span>, כאשר הדרישה על המספרים המרוכבים <span class="math">\(\alpha,\beta\)</span> היא שמתקיים <span class="math">\(\left|\alpha\right|^{2}+\left|\beta\right|^{2}=1\)</span>. אותו הדבר בדיוק קורה עבור קבוצה של קיוביטים: המערכת הקוונטית שכוללת אותם נמצאת במצב שהוא סופרפוזיציה של כל מצבי הבסיס האפשריים; כלומר, אם היו לנו שמונה קיוביטים היו לנו 256 מצבי בסיס אפשריים והמצב הקוונטי של המערכת היה צירוף לינארי של כולם. כדי לשמור את העניינים פשוטים בואו נדבר רק על מערכת של שני קיוביטים: אז מצבי הבסיס שלה הם דברים כמו <span class="math">\(\left|0\right\rangle \left|1\right\rangle \)</span>, וכדי לשמור על הסימון נחמד, במקום לכתוב <span class="math">\(\left|0\right\rangle \left|1\right\rangle \)</span> אני אכתוב <span class="math">\(\left|01\right\rangle \)</span>.</p>
<p>אם כן, מערכת של שני קיוביטים נמצאת בסופרפוזיציה מהצורה <span class="math">\(\left|\psi\right\rangle =\alpha_{00}\left|00\right\rangle +\alpha_{01}\left|01\right\rangle +\alpha_{10}\left|10\right\rangle +\alpha_{11}\left|11\right\rangle \)</span> כאשר המקדמים מקיימים את אותה משוואה כמו קודם: <span class="math">\(\sum_{x\in\left\{ 0,1\right\} ^{2}}\left|\alpha_{x}\right|^{2}=1\)</span>. שימו לב לאופן שבו אני מקצר עניינים על ידי סימן הסכימה ואינדקס סכימה שרץ על כל הערכים האפשריים של סדרות מאורך 2 של 0 ו-1; אני אמשיך להשתמש בקיצורים הללו בהמשך.</p>
<p>מה שאנחנו רואים פה הוא שכמות האינפורמציה שאנחנו זקוקים לה כדי לייצג מצב קוונטי <strong>גדלה אקספוננציאלית</strong> כתלות במספר הקיוביטים. כדי לייצג את הערך של בייט, אנחנו צריכים שמונה ביטים; כדי לייצר את הערך של "קיובייט", כלומר של מערכת בת שמונה קיוביטים, אנחנו צריכים 256 מספרים מרוכבים (לכאורה כבר מספר מרוכב בודד מכיל אינסוף מידע, אבל בפועל אפשר לדבר על מספר מרוכב כפי שהוא מיוצג במחשב, עם דיוק סופי בהחלט). זו הסיבה הבסיסית שבגללה חישוב קוונטי הוא משהו שקשה למחשב רגיל לעשות: אם נרצה לבצע סימולציה של חישוב קוונטי, יהיה לנו <strong>קל מאוד</strong> לכתוב קוד שעושה את זה; חישוב קוונטי הוא בסך הכל כפל של מטריצות בוקטור ומדי פעם איזו הגרלה של אחת מבין כמה אפשרויות, כשמבצעים מדידה. הקושי פה טמון בכך שהוקטור (והמטריצות שכופלים בו) עשוי להיות <strong>מאוד גדול</strong>; כבר ב-50 קיוביטים זו הופכת למשימה שרק מחשבי-על יכולים להתמודד איתה, ועל דברים כמו סימולציה של מחשב קוונטי עם 70 קיוביטים לא מדברים בכלל. זה כנראה לעולם לא יהיה אפשרי. לא על ידי שמירה מפורשת של הוקטור.</p>
<p>האם קיימות דרכים <strong>אחרות</strong>, יעילות יותר, לבצע סימולציה של חישוב קוונטי גם עבור מספר קיוביטים גבוה? התשובה היא שבאופן כללי לא, אבל ב<strong>מקרים פרטיים</strong> מסויימים אפשר לעשות דברים ממש מגניבים. אני אזכיר את אחד מהמקרים הללו בחטף בהמשך, אם לא אשכח להוסיף אותו לפוסט הזה.</p>
<h2>מכפלות טנזוריות של קיוביטים</h2>

<p>בואו נעבור לפורמליזם המתמטי. הכלי החדש שאנחנו משתמשים בו פה נקרא <strong>מכפלה טנזורית</strong> של מרחבים וקטוריים. <a href="https://gadial.net/2014/06/10/vector_space_tensor_product/">יש לי פוסט על זה</a>, אבל הנה תזכורת רלוונטית: אם <span class="math">\(V,W\)</span> הם שני מרחבים וקטוריים עם בסיסים <span class="math">\(\left\{ e_{1},\ldots,e_{n}\right\} \)</span> ו-<span class="math">\(\left\{ f_{1},\ldots,f_{m}\right\} \)</span> בהתאמה, אז המכפלה הטנזורית <span class="math">\(V\otimes W\)</span> היא מרחב וקטורי שנפרש על ידי קבוצת האיברים <span class="math">\(\left\{ e_{i}\otimes f_{j}\ |\ 1\le i\le n,1\le j\le m\right\} \)</span>. אנחנו חושבים על <span class="math">\(e_{i}\otimes f_{j}\)</span> כעל "אטומים" שיוצרים את המרחב ולא ניתנים לחלוקה בעצמם, וכל איבר אחר במרחב הוא צירוף לינארי שלהם. זו הגדרה שהיא מאוד תלויית-בסיס, אבל אפשר גם לוותר על הגדרות תלויות בסיס לגמרי; זה מה שקורה בפוסט ההוא שלי, אבל הפעם אני לא צריך להיכנס לזה.</p>
<p>במקרה של קיוביטים, המרחבים שאני כופל הם כולם בעלי הבסיס <span class="math">\(\left\{ \left|0\right\rangle ,\left|1\right\rangle \right\} \)</span> ולכן מכפלה של שני מרחבים נפרשת על ידי איברים כמו <span class="math">\(\left|0\right\rangle \otimes\left|1\right\rangle \)</span>, ואת הסימון הזה כבר קיצרתי ל-<span class="math">\(\left|01\right\rangle \)</span> אבל מבחינה פורמלית הכתיב הנכון הוא <span class="math">\(\left|0\right\rangle \otimes\left|1\right\rangle \)</span>. נקודה רלוונטית שבלבלה אותי כשהתחלתי ללמוד על מכפלות טנזוריות היא שאמנם בהחלט אפשר לקחת איבר <span class="math">\(v\in V\)</span> ו-<span class="math">\(w\in W\)</span> ואז לדבר על האיבר <span class="math">\(v\otimes w\in V\otimes W\)</span>, אבל <strong>לא כל האיברים</strong> של <span class="math">\(V\otimes W\)</span> ניתנים לייצוג כזה. הדבר הזה חשוב שבעתיים כשמדברים על קיוביטים, אבל גם יש לנו דרך לקבל אינטואיציה "פיזיקלית" להגיון שמאחורי זה, אז בואו ניכנס לעובי הקורה.</p>
<p>ראשית, בואו ניקח את המצב הקוונטי של קיוביט יחיד בסופרפוזיציה אחידה: <span class="math">\(\left|+\right\rangle =\frac{\left|0\right\rangle +\left|1\right\rangle }{\sqrt{2}}\)</span>. אם אני רוצה להבין מה המשמעות של <span class="math">\(\left|+\right\rangle \otimes\left|+\right\rangle \)</span> אני משתמש בתכונת <strong>הבילינאריות</strong> של האופרטור <span class="math">\(\otimes\)</span> - תכונה שאפשר לתאר כך:</p>
<ol> <li><span class="math">\(\left(a+b\right)\otimes c=a\otimes c+b\otimes c\)</span></li>


<li><span class="math">\(a\otimes\left(b+c\right)=a\otimes b+a\otimes c\)</span></li>


<li><span class="math">\(\lambda a\otimes b=\lambda\left(a\otimes b\right)\)</span></li>


<li><span class="math">\(a\otimes\lambda b=\lambda\left(a\otimes b\right)\)</span></li>

</ol>

<p>עם התכונות הללו, קל לראות ש-<span class="math">\(\left|+\right\rangle \otimes\left|+\right\rangle \)</span> יוצא פשוט <span class="math">\(\frac{\left|00\right\rangle +\left|01\right\rangle +\left|10\right\rangle +\left|11\right\rangle }{2}\)</span> - המצב שהוא הסופרפוזיציה האחידה על ארבעת ערכי הבסיס האפשריים. וזה, אני מניח, לא מפתיע. האינטואיציה פה הוא שכל אחד מהקיוביטים <span class="math">\(\left|+\right\rangle \)</span> חי לו בעצמו בסבבה בסופרפוזיציה שלו, ואז פתאום קירבנו את המערכות של שני הקיוביטים זו לזו והתחלנו לחשוב עליהן בתור מערכת אחת, ואז המערכת האחת הזו מורכבת משתי הסופרפוזיציות הללו ביחד. כמו להטיל שתי קוביות - אפשר להסתכל על כל אחת בנפרד, ולראות התפלגות אחידה בין 1 ל-6; ואפשר להסתכל על שתיהן ביחד ולראות התפלגות מעניינת יותר בין 2 ל-12, אבל כזו שבנויה פשוט מהתפלגות אחידה על כל הזוגות <span class="math">\(\left(x,y\right)\)</span> כך ש-<span class="math">\(1\le x,y\le6\)</span> (ואגלה לכם סוד? לא באמת צריך לקרב את המערכות של שני הקיוביטים זו לזו; הן יכולות להיות בקצוות הרחוקים של היקום והמתמטיקה תהיה זהה).</p>
<p>ועכשיו למשהו שונה לגמרי - המצב <span class="math">\(\frac{\left|00\right\rangle +\left|11\right\rangle }{\sqrt{2}}\)</span>. בדיקה זריזה תראה שזה מצב קוונטי חוקי על שני קיוביטים - הנורמה שלו היא 1 והוא צירוף לינארי של אברי בסיס של המכפלה הטנזורית. יש לו גם שם: מצב <strong>בל </strong>(וגם אפשר לקרוא לו "זוג EPR" אבל נעזוב את זה). האם אפשר לכתוב את מצב בל הזה בתור <span class="math">\(\left|\psi_{1}\right\rangle \otimes\left|\psi_{2}\right\rangle \)</span> עבור שני מצבים קוונטיים <span class="math">\(\left|\psi_{1}\right\rangle ,\left|\psi_{2}\right\rangle \)</span> של קיוביט יחיד כל אחד? התשובה היא ש<strong>אי אפשר</strong> בשום פנים ואופן לעשות את זה. המשמעות הפיזיקלית היא ש-<span class="math">\(\frac{\left|00\right\rangle +\left|11\right\rangle }{\sqrt{2}}\)</span> מתאר לנו מערכת פיזיקלית של שני קיוביטים שפשוט לא ניתן לחשוב עליה בתור שתי מערכות נפרדות של קיוביטים, שכל אחת מהן חיה לה בסבבה בלי קשר לשניה; הן קשורות אחרת לשניה בצורה בלתי פריקה. כפי שאומרים הפיזיקאים, הן <strong>שזורות</strong>. השזירה הזו של קיוביטים - היכולת לבנות מהם מצבים קוונטיים שלא פריקים למכפלה של קיוביטים בודדים - היא <strong>חלק מהותי</strong> מהכוח של חישוב קוונטי.</p>
<p>למה אי אפשר לקבל את <span class="math">\(\frac{\left|00\right\rangle +\left|11\right\rangle }{\sqrt{2}}\)</span> כמכפלה טנזורית בודדת של שני איברים? ובכן, אין כאן משהו מעניין מעבר לאלגברה לינארית פשוטה. ניקח שני קיוביטים כלליים, <span class="math">\(\left|\psi_{1}\right\rangle =\alpha_{1}\left|0\right\rangle +\beta_{1}\left|1\right\rangle \)</span> ו-<span class="math">\(\left|\psi_{2}\right\rangle =\alpha_{2}\left|0\right\rangle +\beta_{2}\left|1\right\rangle \)</span>, נכפול אותם טנזורית ונקבל את המצב</p>
<p><span class="math">\(\alpha_{1}\alpha_{2}\left|00\right\rangle +\beta_{1}\alpha_{2}\left|10\right\rangle +\alpha_{1}\beta_{2}\left|01\right\rangle +\beta_{1}\beta_{2}\left|11\right\rangle \)</span></p>
<p>את המקדמים של <span class="math">\(\left|10\right\rangle \)</span> ו-<span class="math">\(\left|01\right\rangle \)</span> צריך להשוות לאפס, כך שאנחנו מקבלים</p>
<p><span class="math">\(\beta_{1}\alpha_{2}=0\)</span></p>
<p><span class="math">\(\alpha_{1}\beta_{2}=0\)</span></p>
<p>עכשיו, אנחנו חיים מעל המספרים המרוכבים. במספרים המרוכבים, <span class="math">\(\beta_{1}\alpha_{2}=0\)</span> גורר שבהכרח או <span class="math">\(\beta_{1}=0\)</span> או <span class="math">\(\alpha_{2}=0\)</span>. אם <span class="math">\(\beta_{1}=0\)</span> אז גם המקדם <span class="math">\(\beta_{1}\beta_{2}\)</span> של <span class="math">\(\left|11\right\rangle \)</span> יהיה אפס. אם <span class="math">\(\alpha_{2}=0\)</span> אז המקדם של <span class="math">\(\left|00\right\rangle \)</span> יהיה אפס. שום דבר מסובך.</p>
<p>אוקיי, אז ראינו ש-<span class="math">\(\frac{\left|00\right\rangle +\left|11\right\rangle }{\sqrt{2}}\)</span> הוא מצב קוונטי "מעניין". הנה לכם שאלה - איך בכלל אפשר להגיע למצב הקוונטי המעניין הזה אם, נאמר, המערכת שלנו מתחילה במצב <span class="math">\(\left|00\right\rangle \)</span>? או, טוב ששאלתם. בואו נדבר עכשיו על הפעולות שאפשר לבצע על מערכות של קיוביטים.</p>
<h2>מכפלות טנזוריות של מטריצות ושערים קוונטיים</h2>

<p>תיארתי מכפלה טנזורית בתור משהו אבסטרקטי למדי, שלוקח שני וקטורי בסיס <span class="math">\(e_{i},f_{j}\)</span> ויוצר מהם איזה איבר חדש <span class="math">\(e_{i}\otimes f_{j}\)</span> שהוא משהו מסוג שלא נראה קודם ואין לנו איך להבין את הבפנוכו שלו. אבל למעשה, אפשר גם לתת תיאור "חישובי" מאוד קונקרטי למכפלות טנזוריות אם במקום לדבר על מרחבים וקטוריים ואופרטורים עליהם אפשר לעבור לדבר על הייצוג החביב עלינו באלגברה לינארית לוקטורים ואופרטורים: מטריצות.</p>
<p>כזכור, אם יש לי מרחב וקטור <span class="math">\(V\)</span> ובסיס <span class="math">\(B=\left\{ b_{1},\ldots,b_{n}\right\} \)</span> עבורו, אז לכל וקטור <span class="math">\(v\in V\)</span> מתאימה מטריצה מסדר <span class="math">\(n\times1\)</span>, מה שנקרא <strong>וקטור עמודה</strong>, של <strong>הקואורדינטות</strong> של <span class="math">\(v\)</span> לפי הבסיס <span class="math">\(B\)</span>. למה הכוונה? מהתכונות של בסיס, ידוע שקיים ל-<span class="math">\(v\)</span> ייצוג <strong>יחיד </strong>מהצורה <span class="math">\(v=\sum\lambda_{i}b_{i}\)</span> והוקטור שמותאם ל-<span class="math">\(v\)</span> בצורה הזו הוא פשוט <span class="math">\(\left[v\right]_{B}\triangleq\left(\begin{array}{c} \lambda_{1}\\ \vdots\\ \lambda_{n} \end{array}\right)\)</span>. באופן דומה, אם יש לנו אופרטור לינארי <span class="math">\(T:V\to V\)</span> אז יש לו <strong>מטריצה מייצגת</strong> <span class="math">\(\left[T\right]_{B}\)</span> שהעמודות שלה הן בדיוק וקטורי הקואורדינטות של <span class="math">\(T\left(b_{1}\right),\ldots,T\left(b_{n}\right)\)</span>. היופי בוקטורי קואורדינטות ומטריצות מייצגות הוא שמתקיים</p>
<p><span class="math">\(\left[T\left(v\right)\right]_{B}=\left[T\right]_{B}\cdot\left[v\right]_{B}\)</span></p>
<p>כלומר, ביצענו מעין רדוקציה של הפעלת הטרנספורמציה הכללית <span class="math">\(T\)</span> על האיבר <span class="math">\(v\)</span> לפעולה הקונקרטית של חישוב כפל מטריצה בוקטור.</p>
<p>בפוסט הקודם על קיוביטים נקטתי בגישה הזו בלי למצמץ; את <span class="math">\(\left|\psi\right\rangle =\alpha\left|0\right\rangle +\beta\left|1\right\rangle \)</span> תיארתי בחופשיות גם בתור <span class="math">\(\left(\begin{array}{c} \alpha\\ \beta \end{array}\right)\)</span> ואופרטורים כמו <span class="math">\(H\)</span> תיארתי בחופשיות עם מטריצות, למשל <span class="math">\(H=\frac{1}{\sqrt{2}}\left(\begin{array}{cc} 1 &amp; 1\\ 1 &amp; -1 \end{array}\right)\)</span>. אבל איך התיאור הזה מוכלל כשמדברים על מכפלות טנזוריות? כשיש לנו שני קיוביטים אז הבסיס החדש הוא <span class="math">\(\left|00\right\rangle ,\left|01\right\rangle ,\left|10\right\rangle ,\left|11\right\rangle \)</span> אבל האם זה באמת הסדר "הנכון" בין אברי הבסיס? מה הגישה המסודרת לעניין?</p>
<p>ובכן, ביטוי המפתח הטכני לסיפור הזה הוא מה שנקרא <strong>מכפלת קרונקר</strong>, או סתם "מכפלה טנזורית" של מטריצות. אם <span class="math">\(A,B\)</span> הן מטריצות (לאו דווקא מאותו סדר או ריבועיות!) כך ש-<span class="math">\(A\)</span> היא מסדר <span class="math">\(n\times m\)</span>, אז מכפלת קרונקר שלהן מוגדרת בתור</p>
<p><span class="math">\(A\otimes B=\left(\begin{array}{ccc} a_{11}B &amp; \ldots &amp; a_{1m}B\\ \vdots &amp;  &amp; \vdots\\ a_{n1}B &amp; \ldots &amp; a_{nm}B \end{array}\right)\)</span></p>
<p>כלומר, <span class="math">\(A\times B\)</span> היא <strong>מטריצת בלוקים</strong> שבנויה מהרבה בלוקים של המטריצה <span class="math">\(B\)</span>, כשבכל פעם המטריצה <span class="math">\(B\)</span> הזו מוכפלת בכניסה אחרת של <span class="math">\(A\)</span>. ואני אתן דוגמאות קונקרטיות פשוטות: <span class="math">\(X\otimes H\)</span> ו-<span class="math">\(Z\otimes H\)</span>, כאשר <span class="math">\(X=\left(\begin{array}{cc} 0 &amp; 1\\ 1 &amp; 0 \end{array}\right)\)</span> ו-<span class="math">\(Z=\left(\begin{array}{cc} 1 &amp; 0\\ 0 &amp; -1 \end{array}\right)\)</span> הן עוד מטריצות שראינו בפוסט הקודם.</p>
<p><span class="math">\(X\otimes H=\frac{1}{\sqrt{2}}\left(\begin{array}{cccc} 0 &amp; 0 &amp; 1 &amp; 1\\ 0 &amp; 0 &amp; 1 &amp; -1\\ 1 &amp; 1 &amp; 0 &amp; 0\\ 1 &amp; -1 &amp; 0 &amp; 0 \end{array}\right)\)</span></p>
<p><span class="math">\(Z\otimes H=\frac{1}{\sqrt{2}}\left(\begin{array}{cccc} 1 &amp; 1 &amp; 0 &amp; 0\\ 1 &amp; -1 &amp; 0 &amp; 0\\ 0 &amp; 0 &amp; -1 &amp; -1\\ 0 &amp; 0 &amp; -1 &amp; 1 \end{array}\right)\)</span></p>
<p>עוד נקודה שכדאי לתת עליה את הדעת היא שהמכפלה הטנזורית הזו היא בוודאי לא קומוטטיבית:</p>
<p><span class="math">\(X\otimes Z=\left(\begin{array}{cccc} 0 &amp; 0 &amp; 1 &amp; 0\\ 0 &amp; 0 &amp; 0 &amp; -1\\ 1 &amp; 0 &amp; 0 &amp; 0\\ 0 &amp; -1 &amp; 0 &amp; 0 \end{array}\right)\ne\left(\begin{array}{cccc} 0 &amp; 1 &amp; 0 &amp; 0\\ 1 &amp; 0 &amp; 0 &amp; 0\\ 0 &amp; 0 &amp; 0 &amp; -1\\ 0 &amp; 0 &amp; -1 &amp; 0 \end{array}\right)=Z\otimes X\)</span></p>
<p>בואו נעשה את זה עכשיו עבור קיוביטים. ניקח את הקיוביט <span class="math">\(\left|\psi_{1}\right\rangle =\alpha_{1}\left|0\right\rangle +\beta_{1}\left|1\right\rangle \)</span> והקיוביט <span class="math">\(\left|\psi_{2}\right\rangle =\alpha_{2}\left|0\right\rangle +\beta_{2}\left|1\right\rangle \)</span>. הם מיוצגים על ידי הוקטור <span class="math">\(\left(\begin{array}{c} \alpha_{1}\\ \beta_{1} \end{array}\right),\left(\begin{array}{c} \alpha_{2}\\ \beta_{2} \end{array}\right)\)</span>, וכעת</p>
<p><span class="math">\(\left(\begin{array}{c} \alpha_{1}\\ \beta_{1} \end{array}\right)\otimes\left(\begin{array}{c} \alpha_{2}\\ \beta_{2} \end{array}\right)=\left(\begin{array}{c} \alpha_{1}\alpha_{2}\\ \alpha_{1}\beta_{2}\\ \beta_{1}\alpha_{2}\\ \beta_{1}\beta_{2} \end{array}\right)\)</span></p>
<p>בפרט, אנחנו רואים ש-<span class="math">\(\left|00\right\rangle \)</span> מתאים לוקטור <span class="math">\(\left(\begin{array}{c} 1\\ 0\\ 0\\ 0 \end{array}\right)\)</span>, <span class="math">\(\left|01\right\rangle \)</span> מתאים לוקטור <span class="math">\(\left(\begin{array}{c} 0\\ 1\\ 0\\ 0 \end{array}\right)\)</span>, <span class="math">\(\left|10\right\rangle \)</span> מתאים לוקטור <span class="math">\(\left(\begin{array}{c} 0\\ 0\\ 1\\ 0 \end{array}\right)\)</span> ו-<span class="math">\(\left|11\right\rangle \)</span> מתאים לוקטור <span class="math">\(\left(\begin{array}{c} 0\\ 0\\ 0\\ 1 \end{array}\right)\)</span>. זה בעצם מלמד אותנו מה הסדר ה"נכון" של הבסיס: הוא צריך להיות <span class="math">\(\left\{ \left|00\right\rangle ,\left|01\right\rangle ,\left|10\right\rangle ,\left|11\right\rangle \right\} \)</span>.</p>
<p>בואו נכליל את זה עכשיו: אם <span class="math">\(V,W\)</span> הם שני מרחבים וקטוריים עם בסיסים <span class="math">\(E=\left\{ e_{1},\ldots,e_{n}\right\} \)</span> ו-<span class="math">\(F=\left\{ f_{1},\ldots,f_{m}\right\} \)</span>, אז אני אסמן את הבסיס למכפלה הטנזורית שלהם בתור <span class="math">\(E\otimes F\triangleq\left\{ e_{1}\otimes f_{1},e_{1}\otimes f_{2},\ldots,e_{1}\otimes f_{m},\ldots,e_{n}\otimes f_{m}\right\} \)</span> ועכשיו אני יכול לכתוב נוסחה שאומרת, מילולית, שמכפלת קרונקר משחקת יפה עם מכפלה טנזורית בכל הנוגע לטרנספורמציות שפועלות על מרחבים שהם מכפלות טנזוריות.</p>
<p>פורמלית, אם <span class="math">\(T:V\to V\)</span> ו-<span class="math">\(S:W\to W\)</span> הם שני אופרטורים ו-<span class="math">\(v\in V,w\in W\)</span> הם וקטורים, אז הנוסחה שלי אומרת ש-</p>
<p><span class="math">\(\left[T\left(v\right)\otimes S\left(w\right)\right]_{E\otimes F}=\left(\left[T\right]_{E}\otimes\left[S\right]_{F}\right)\cdot\left(\left[v\right]_{E}\otimes\left[w\right]_{F}\right)\)</span></p>
<p>השורה התחתונה של הסיפור היא שאם אנחנו רוצים לבנות אופרטור שפועל על שני קיוביטים מתוך אופרטורים שפועלים על קיוביט יחיד, אנחנו צריכים לבצע מכפלת קרונקר של המטריצות שלהן. בואו נראה דוגמא אחת של זה כדי שהעניין יישב לנו בנוחות.</p>
<p>נניח שאני מסתכל על הקיוביט <span class="math">\(\left|\psi_{1}\right\rangle =\left|0\right\rangle \)</span> והקיוביט הנוסף <span class="math">\(\left|\psi_{2}\right\rangle =\left|1\right\rangle \)</span>. עכשיו אני מתעלל בשניהם, אבל בדרכים אחרות: על <span class="math">\(\left|\psi_{1}\right\rangle \)</span> אני מפעיל את האופרטור <span class="math">\(X\)</span> ומקבל <span class="math">\(\left|1\right\rangle \)</span>; על <span class="math">\(\left|\psi_{2}\right\rangle \)</span> אני מפעיל את האופרטור <span class="math">\(Z\)</span> ומקבל <span class="math">\(-\left|1\right\rangle \)</span> (ששקול ל-<span class="math">\(\left|1\right\rangle \)</span> אבל תזרמו עם הדוגמא, אני מנסה לשמור את הדברים פשוטים). עכשיו, אם אני אסתכל על שני הקיוביטים בתור מערכת משולבת, מה קרה פה? התחלתי מהמצב <span class="math">\(\left|01\right\rangle \)</span> וסיימתי במצב <span class="math">\(-\left|11\right\rangle \)</span>. האם הייתי יכול גם לקבל את זה בתור כפל מטריצות?</p>
<p>המכפלה <span class="math">\(\left|0\right\rangle \otimes\left|1\right\rangle \)</span> מיוצגת על ידי הוקטור <span class="math">\(\left(\begin{array}{c} 0\\ 1\\ 0\\ 0 \end{array}\right)\)</span> כפי שכבר ראינו, וגם את המטריצה ל-<span class="math">\(X\otimes Z\)</span> כבר ראינו. נכפול אותן:</p>
<p><span class="math">\(\left(\begin{array}{cccc} 0 &amp; 0 &amp; 1 &amp; 0\\ 0 &amp; 0 &amp; 0 &amp; -1\\ 1 &amp; 0 &amp; 0 &amp; 0\\ 0 &amp; -1 &amp; 0 &amp; 0 \end{array}\right)\cdot\left(\begin{array}{c} 0\\ 1\\ 0\\ 0 \end{array}\right)=\left(\begin{array}{c} 0\\ 0\\ 0\\ -1 \end{array}\right)\)</span></p>
<p>קיבלנו בדיוק את הוקטור עבור <span class="math">\(-\left|11\right\rangle \)</span>. איזה יופי! דברים עובדים!</p>
<p>עכשיו אנחנו מסוגלים להבין איך עובד מה שנקרא "שער קוונטי" ברמת הפורמליזם. שער קוונטי הוא אופרטור שמופעל על כמות ספציפית של קיוביטים - למשל, שער שפועל על קיוביט יחיד, או על שני קיוביטים, וכדומה. כשיש לנו מערכת עם מספר קיוביטים גדול יותר מאלו שהשער פועל עליהם, הרעיון הוא שלוקחים את השער ומבצעים מכפלת קרונקר שלו עם אופרטורי הזהות, <span class="math">\(I\)</span>, על שאר הקיוביטים. למשל, אם יש לנו מערכת בת 4 קיוביטים ואנחנו רוצים להפעיל שער <span class="math">\(H\)</span> על הקיוביט השלישי, אנחנו מפעילים את האופרטור <span class="math">\(I\otimes I\otimes H\otimes I\)</span> על המערכת כולה.</p>
<p>זה מסביר לנו שערים של קיוביט בודד. אבל מה עם שני קיוביטים? או! זו שאלה טובה!</p>
<h2>שערים קוונטיים של שני קיוביטים</h2>

<p>לפני רגע ראינו שער קוונטי שפועל על שני קיוביטים: <span class="math">\(X\otimes Z\)</span>. גם שער שפועל על קיוביט אחד ולא עושה כלום לקיוביט השני, כמו למשל <span class="math">\(H\otimes I\)</span>, הוא משהו שאפשר לחשוב עליו בתור "שער של שני קיוביטים". השאלה המעניינת היא האם יש יותר מכך - והתשובה היא "בוודאי".</p>
<p>שאלתי קודם את השאלה איך אפשר להגיע למצב השזור <span class="math">\(\frac{\left|00\right\rangle +\left|11\right\rangle }{\sqrt{2}}\)</span> אם מתחילים מהמצב <span class="math">\(\left|00\right\rangle \)</span>. התשובה היא שאי אפשר להגיע אליו עם השערים שכבר ראינו: חייבים שער של שני קיוביטים שלא ניתן לתיאור בתור הפעלה של שני שערי קיוביט בודד. הסיבה לכך היא שכפי שראינו, אי אפשר לכתוב את <span class="math">\(\frac{\left|00\right\rangle +\left|11\right\rangle }{\sqrt{2}}\)</span> בתור מכפלה טנזורית של שני קיוביטים. אם היינו מתחילים מהמכפלה הטנזורית <span class="math">\(\left|00\right\rangle \)</span> ומפעילים על כל קיוביט פעולה שאפשר לחשוב עליה במנותק מהקיוביט השני, היינו מקבלים כתוצאה מכפלה טנזורית של שני קיוביטי התוצאה.</p>
<p>אם כן, צריך סוג חדש של שער על שני קיוביטים - כזה שהוא לא מכפלה טנזורית של שני שערים על קיוביט בודד. יש הרבה שערים כאלו, אבל הנה האחד שהוא הנפוץ ביותר: שער <span class="math">\(\text{CX}\)</span>, או Controlled-X או Controlled-Not, איך שלא תרצו לקרוא לו. הרעיון שלו הוא פשוט כשחושבים איך הוא פועל על מצבי בסיס: בהינתן מצב הבסיס <span class="math">\(\left|0b\right\rangle \)</span>, כאשר <span class="math">\(b\in\left\{ 0,1\right\} \)</span>, הוא לא עושה כלום, כלומר מחזיר את <span class="math">\(\left|0b\right\rangle \)</span>; ובהינתן מצב הבסיס <span class="math">\(\left|1b\right\rangle \)</span> הוא מחזיר את <span class="math">\(\left|1b^{\prime}\right\rangle \)</span> כאשר <span class="math">\(b^{\prime}=1-b\)</span>, כלומר הוא הופך את הקיוביט הזה (Not) או אם תרצו - מפעיל עליו שער X. המילה Controlled מגיעה מכך שהביט הראשון "שולט" על השאלה אם להפעיל את X או לא.</p>
<p>ככה זה נראה כשכותבים זאת במפורש:</p>
<p><span class="math">\(\text{CX}\left|00\right\rangle =\left|00\right\rangle \)</span></p>
<p><span class="math">\(\text{CX}\left|01\right\rangle =\left|01\right\rangle \)</span></p>
<p><span class="math">\(\text{CX}\left|10\right\rangle =\left|11\right\rangle \)</span></p>
<p><span class="math">\(\text{CX}\left|11\right\rangle =\left|10\right\rangle \)</span></p>
<p>וככה זה נראה בתור מטריצה:</p>
<p><span class="math">\(\text{CX}=\left(\begin{array}{cccc} 1 &amp; 0 &amp; 0 &amp; 0\\ 0 &amp; 1 &amp; 0 &amp; 0\\ 0 &amp; 0 &amp; 0 &amp; 1\\ 0 &amp; 0 &amp; 1 &amp; 0 \end{array}\right)\)</span></p>
<p>קחו רגע כדי לשכנע את עצמכם שאי אפשר לכתוב את המטריצה הזו בתור מכפלת קרונקר של שתי מטריצות <span class="math">\(2\times2\)</span>. זה לא קשה; בסך הכל צריך לשים לב לכך שיש ב-<span class="math">\(\text{CX}\)</span> הזו שני בלוקים שבוודאי לא יכולים להתקבל מתוך כפל בסקלרים שונים של אותה מטריצה.</p>
<p>כעת, איך משתמשים ב-<span class="math">\(\text{CX}\)</span> כדי לקבל את מצב בל, <span class="math">\(\frac{\left|00\right\rangle +\left|11\right\rangle }{\sqrt{2}}\)</span>, מתוך <span class="math">\(\left|00\right\rangle \)</span>? זה פשוט למדי. קודם כל מפעילים <span class="math">\(H\)</span> על הקיוביט הראשון, ומקבלים את המצב <span class="math">\(\frac{\left|00\right\rangle +\left|10\right\rangle }{\sqrt{2}}\)</span>; אחר כך מפעילים את <span class="math">\(\text{CX}\)</span> על המצב הזה. מקבלים</p>
<p><span class="math">\(\text{CX}\left(\frac{\left|00\right\rangle +\left|10\right\rangle }{\sqrt{2}}\right)=\frac{\text{CX}\left(\left|00\right\rangle \right)+\text{CX}\left(\left|10\right\rangle \right)}{\sqrt{2}}=\frac{\left|00\right\rangle +\left|11\right\rangle }{\sqrt{2}}\)</span></p>
<p>וזה סוגר את הפינה הזו - עכשיו אנחנו מבינים איך כותבים שערים קוונטיים באופן כללי על שני קיוביטים ואפשר להתקדם לשלב הבא... חוץ מבעיה פרקטית קטנה. אמרתי קודם שאני יכול להציג כל שער קוונטי בתור מטריצה גדולה שמוכפלת בוקטור הגדול שמייצג את כל המערכת הקוונטית. אבל זה היה כשכל האופרטורים שלי פעלו על קיוביט בודד ולכן היה אפשר לקבל את המטריצה הגדולה על ידי מכפלות קרונקר של כולן. עם CX אי אפשר לעשות את זה. איך אפשר, למשל, לקבל את CX שמופעלת על מערכת בת <strong>שלושה</strong> קיוביטים כאשר, נניח, קיוביט הבקרה הוא דווקא קיוביט מס' 3 ואילו הקיוביט שהופכים הוא קיוביט מס' 1?</p>
<p>ובכן, הנה דרך מועילה להסתכל על זה מבחינה חישובית. שער CX (ושערים דומים לו שגם הם מהצורה של קיוביט בקרה + קיוביט שעליו פועל שער של קיוביט בודד) הוא אמנם לא מכפלת קרונקר אבל הוא <strong>סכום</strong> של שתי מכפלות קרונקר פשוטות. בואו ניזכר שאני משתמש בסימון <span class="math">\(\left|0\right\rangle \left\langle 0\right|\)</span> כדי לתאר את האופרטור <span class="math">\(\left(\begin{array}{cc} 1 &amp; 0\\ 0 &amp; 0 \end{array}\right)\)</span> ובסימון <span class="math">\(\left|1\right\rangle \left\langle 1\right|\)</span> כדי לתאר את האופרטור <span class="math">\(\left(\begin{array}{cc} 0 &amp; 0\\ 0 &amp; 1 \end{array}\right)\)</span>. עכשיו קל לראות שמתקיים</p>
<p><span class="math">\(\text{CX}=\left|0\right\rangle \left\langle 0\right|\otimes I+\left|1\right\rangle \left\langle 1\right|\otimes X\)</span></p>
<p>עם הביטוי <strong>הזה</strong> אפשר לשחק איך שרוצים כשבאים לשלב אותו במערכת קוונטית גדולה יותר. למשל, בדוגמא שלי, של מערכת של שלושה קיוביטים שבה אני משתמש בקיוביט 3 בתור בקרה ובקיוביט 1 בתור היעד, אופרטור ה-CX ה"מורחב" שלי יהיה</p>
<p><span class="math">\(\underset{q_{1}}{\underbrace{I}}\otimes\underset{q_{2}}{\underbrace{I}}\otimes\underset{q_{3}}{\underbrace{\left|0\right\rangle \left\langle 0\right|}}+\underset{q_{1}}{\underbrace{X}}\otimes\underset{q_{2}}{\underbrace{I}}\otimes\underset{q_{3}}{\underbrace{\left|1\right\rangle \left\langle 1\right|}}\)</span></p>
<p>אפשר, כמובן, להתלונן שאני משתמש כאן בתעלול שעובד יפה לשער מהצורה "בקרה/פעולה" כמו CX אבל לא יעבוד לשערים קוונטיים <strong>כלליים</strong> של שני קיוביטים, וזה גם נכון; המתמטיקה של המקרה הכי כללי היא נטולת פתרונות אלגנטיים, אבל מצד שני אנחנו גם לא זקוקים לה על פי רוב ולכן לא אכנס אליה כאן.</p>
<h2>מדידות במערכת של שני קיוביטים</h2>

<p>מה שנשאר לנו לעשות כדי להבין איך מערכות של כמה קיוביטים עובדות הוא להבין איך מתבצעת <strong>מדידה</strong> בהן. למרבה המזל, בעצם כבר ראינו את ההגדרה עבורן בפעם הקודמת - דיברתי אז על מערכת של קיוביט בודד, אבל ההגדרה תקפה לכל מערכת. מדידה, כזכור, הוגדרה באמצעות סדרה של אופרטורים <span class="math">\(\left\{ M_{m}\right\} \)</span> כך ש-<span class="math">\(\sum M_{m}^{\dagger}M_{m}=I\)</span>. ה-<span class="math">\(m\)</span>-ים הקטנים היו התוצאות המספריות האפשריות של המדידה, וביצוע של מדידה על המצב <span class="math">\(\left|\psi\right\rangle \)</span> כלל שני חלקים:</p>
<ol> <li>בחירת התוצאה המספרית <span class="math">\(m\)</span> בהסתברות <span class="math">\(p\left(m\right)=\left\langle \psi\right|M_{m}^{\dagger}M_{m}\left|\psi\right\rangle \)</span></li>


<li>בהינתן שהתוצאה <span class="math">\(m\)</span> נבחרה, העברה של המערכת הקוונטית למצב <span class="math">\(\frac{M_{m}\left|\psi\right\rangle }{\sqrt{\left\langle \psi\right|M_{m}^{\dagger}M_{m}\left|\psi\right\rangle }}\)</span></li>

</ol>

<p>ההגדרה הזו עובדת כמו שהיא גם כשהמערכת הקוונטית שלנו מורכבת מיותר מקיוביט אחד, כל עוד האופרטורים <span class="math">\(M_{m}\)</span> מקיימים את התנאי שנדרש מהם.</p>
<p>עוד דבר שראינו בפעם הקודמת היה <strong>מדידה פרוייקטיבית</strong>: זו הייתה דרך "לייצר" סדרת אופרטורים ותוצאות מדידה אפשריות מתוך אופרטור הרמיטי בודד; ערכי המדידה היו <strong>הערכים העצמיים</strong> של האופרטור הבודד הזה, וה-<span class="math">\(M_{m}\)</span>-ים היו <strong>ההטלות</strong> על המרחבים העצמיים שלו (וסימנתי אותן ב-<span class="math">\(P_{\lambda}\)</span> במקום ב-<span class="math">\(M_{m}\)</span>).</p>
<p>גם הרעיון הזה תקף גם כאן, אבל בואו נראה אותו בפעולה בכמה דוגמאות כדי שנרגיש שאנחנו מבינים אותו.</p>
<p>ראשית, אם בקיוביט בודד מדידה "רגילה" הייתה מה שקראתי לו "מדידה בבסיס <span class="math">\(Z\)</span>" כי לקחנו את האופרטור ההרמיטי <span class="math">\(Z=\left(\begin{array}{cc} 1 &amp; 0\\ 0 &amp; -1 \end{array}\right)\)</span> והסקנו ממנו את אופרטורי המדידה <span class="math">\(\left|0\right\rangle \left\langle 0\right|\)</span> ו-<span class="math">\(\left|1\right\rangle \left\langle 1\right|\)</span>, מה קורה אם מנסים להסתכל על <span class="math">\(Z\otimes Z\)</span> בתור אופרטור מדידה עבור שני קיוביטים? זה עובד, אבל אולי לא לגמרי בצורה שאנחנו מצפים לה. לכל <span class="math">\(b_{1},b_{2}\in\left\{ 0,1\right\} \)</span></p>
<p>כל <span class="math">\(\left|b_{1}b_{2}\right\rangle \)</span> הוא וקטור עצמי של <span class="math">\(Z\otimes Z\)</span>, עם הערך העצמי שהוא <strong>המכפלה</strong> של הערכים העצמיים שמתאימים ל-<span class="math">\(\left|b_{1}\right\rangle \)</span> ו-<span class="math">\(\left|b_{2}\right\rangle \)</span>. אני אדגים: </p>
<p><span class="math">\(Z\otimes Z\left(\left|0\right\rangle \otimes\left|1\right\rangle \right)=Z\left|0\right\rangle \otimes Z\left|1\right\rangle =\left(+1\cdot\left|0\right\rangle \right)\otimes\left(-1\cdot\left|1\right\rangle \right)\)</span></p>
<p><span class="math">\(=\left(+1\right)\cdot\left(-1\right)\left|0\right\rangle \otimes\left|1\right\rangle \)</span></p>
<p>זה נובע מכך שבאופן כללי במכפלה טנזורית יש לנו לינאריות: <span class="math">\(\left(\lambda_{1}v_{1}\right)\otimes\left(\lambda_{2}v_{2}\right)=\left(\lambda_{1}\lambda_{2}\right)\left(v_{1}\otimes v_{2}\right)\)</span>. </p>
<p>כלומר, למרות שיש לנו שני קיוביטים, לאופרטור המדידה <span class="math">\(Z\otimes Z\)</span> עדיין יש רק שני ערכי תצפית אפשריים שונים: <span class="math">\(+1\)</span> ו-<span class="math">\(-1\)</span>. אינטואיטיבית היינו רוצים <strong>ארבעה</strong> ערכי תצפית שונים, כדי לתפוס את ערכי הבסיס <span class="math">\(\left|00\right\rangle ,\left|01\right\rangle ,\left|10\right\rangle ,\left|11\right\rangle \)</span> שמתאימים לחשיבה שלנו "בגישה הנאיבית" על מה זו מדידה.</p>
<p>אחדד: מדידה "בגישה הנאיבית" היא הדבר הבא: בהינתן המצב הקוונטי <span class="math">\(\left|\psi\right\rangle =\alpha_{00}\left|00\right\rangle +\alpha_{01}\left|01\right\rangle +\alpha_{10}\left|10\right\rangle +\alpha_{11}\left|11\right\rangle \)</span>, ומצב בסיס <span class="math">\(\left|b_{1}b_{2}\right\rangle \)</span> עם <span class="math">\(b_{1},b_{2}\in\left\{ 0,1\right\} \)</span> המדידה מחזירה את התוצאה המספרית שמתאימה ל-<span class="math">\(\left|b_{1}b_{2}\right\rangle \)</span> בהסתברות <span class="math">\(\left|\alpha_{b_{1}b_{2}}\right|^{2}\)</span> ומעבירה את המערכת למצב <span class="math">\(\left|b_{1}b_{2}\right\rangle \)</span>.</p>
<p>השאלה, אם כן, היא מה "התוצאה המספרית שמתאימה ל-<span class="math">\(\left|b_{1}b_{2}\right\rangle \)</span>". אם אנחנו רוצים תוצאה מספרית שונה לכל אחד מארבעת הערכים, אפשר לנקוט בתעלול: להשתמש, למשל, באופרטור מדידה כמו <span class="math">\(2Z\otimes I+I\otimes Z\)</span>. כאן <span class="math">\(\left|00\right\rangle \)</span> הוא וקטור עצמי של הערך העצמי 3, <span class="math">\(\left|01\right\rangle \)</span> של הערך העצמי 1, <span class="math">\(\left|10\right\rangle \)</span> של הערך העצמי <span class="math">\(-1\)</span> ו-<span class="math">\(\left|11\right\rangle \)</span> של הערך העצמי <span class="math">\(-3\)</span>.</p>
<p>כל זה קצת מסורבל, אבל בחישוב קוונטי ממילא אנחנו בדרך כלל לא מודדים את כל הקיוביטים בבת אחת, אלא קיוביט אחד בכל פעם. כשיש לנו מערכת של שני קיוביטים, אז מדידה "רגילה" של הקיוביט הראשון מתבצעת באמצעות האופרטור <span class="math">\(Z\otimes I\)</span> ומדידה של הקיוביט השני מתבצעת באמצעות <span class="math">\(I\otimes Z\)</span>.</p>
<p>כדי לקבל תחושה של מה בעצם קורה במדידה "חלקית" שכזו, בואו נסתכל שוב על מצב קוונטי כללי: <span class="math">\(\left|\psi\right\rangle =\alpha_{00}\left|00\right\rangle +\alpha_{01}\left|01\right\rangle +\alpha_{10}\left|10\right\rangle +\alpha_{11}\left|11\right\rangle \)</span>. הוקטורים העצמיים של <span class="math">\(Z\otimes I\)</span> הם <span class="math">\(\left|00\right\rangle \)</span> ו-<span class="math">\(\left|01\right\rangle \)</span> עבור הערך העצמי <span class="math">\(+1\)</span>, ו-<span class="math">\(\left|10\right\rangle ,\left|11\right\rangle \)</span> עבור הערך העצמי <span class="math">\(-1\)</span>. אופרטורי ההטלה הם <span class="math">\(\left|00\right\rangle \left\langle 00\right|+\left|01\right\rangle \left\langle 01\right|\)</span> ו-<span class="math">\(\left|10\right\rangle \left\langle 10\right|+\left|11\right\rangle \left\langle 11\right|\)</span>. לכן נקבל את הדבר הבא:</p>
<ul> <li>בהסתברות <span class="math">\(\left|\alpha_{00}\right|^{2}+\left|\alpha_{01}\right|^{2}\)</span> תוצאת המדידה היא 1<span class="math">\(+\)</span> והמערכת עוברת למצב <span class="math">\(\frac{\alpha_{00}\left|00\right\rangle +\alpha_{01}\left|01\right\rangle }{\sqrt{\left|\alpha_{00}\right|^{2}+\left|\alpha_{01}\right|^{2}}}\)</span></li>


<li>בהסתברות <span class="math">\(\left|\alpha_{10}\right|^{2}+\left|\alpha_{11}\right|^{2}\)</span> תוצאת המדידה היא 1<span class="math">\(-\)</span> והמערכת עוברת למצב <span class="math">\(\frac{\alpha_{00}\left|10\right\rangle +\alpha_{01}\left|11\right\rangle }{\sqrt{\left|\alpha_{10}\right|^{2}+\left|\alpha_{11}\right|^{2}}}\)</span></li>

</ul>

<p>זה כבר יותר מסובך ממדידה של קיוביט יחיד - אבל לא באמת כל כך נורא, החשבון הוא יחסית פשוט.</p>
<p>לסיום, אני רוצה שנראה מה קורה אם מודדים שני מצבים קוונטיים שונים על פי הקיוביט הראשון. המצב הראשון יהיה המצב של הסופרפוזיציה "האחידה": <span class="math">\(\frac{\left|00\right\rangle +\left|01\right\rangle +\left|10\right\rangle +\left|11\right\rangle }{2}\)</span>. המקדם של כל מצב בסופרפוזיציה הוא <span class="math">\(\frac{1}{2}\)</span> ולכן אם נבצע את החישוב שהצגתי לפני רגע, נראה שבהסתברות <span class="math">\(\frac{1}{2}\)</span> תוצאת המדידה תהיה <span class="math">\(+1\)</span> והמצב הקוונטי יעבור לסופרפוזיציה <span class="math">\(\frac{\left|00\right\rangle +\left|01\right\rangle }{\sqrt{2}}\)</span> ובהסתברות <span class="math">\(\frac{1}{2}\)</span> התוצאה תהיה <span class="math">\(-1\)</span> והמצב הקוונטי יעבור לסופרפוזיציה <span class="math">\(\frac{\left|10\right\rangle +\left|11\right\rangle }{\sqrt{2}}\)</span>.</p>
<p>שימו לב שהמצב <span class="math">\(\frac{\left|00\right\rangle +\left|01\right\rangle }{\sqrt{2}}\)</span> הוא לא מצב שזור; הוא בעצם שווה ל-<span class="math">\(\left|0\right\rangle \otimes\frac{\left|0\right\rangle +\left|1\right\rangle }{\sqrt{2}}\)</span>. כלומר, אפשר לחשוב על מה שהגענו אליו בתור שתי מערכות נפרדות של קיוביטים, שבהן הקיוביט הראשון נמדד וערכו התקבע על <span class="math">\(\left|0\right\rangle \)</span>, והקיוביט השני נותר בסופרפוזיציה שבה היה קודם וכלום לא השתנה מבחינתו. זה אכן מה שהגיוני לצפות לו פיזיקלית.</p>
<p>עכשיו בואו נעבור למצב השזור <span class="math">\(\frac{\left|00\right\rangle +\left|11\right\rangle }{\sqrt{2}}\)</span> שבו המצב שונה בתכלית. כאן עדיין נקבל <span class="math">\(+1\)</span> בהסתברות <span class="math">\(\frac{1}{2}\)</span>, אבל אז המערכת תעבור למצב הקוונטי <span class="math">\(\left|00\right\rangle \)</span>; ובהסתברות <span class="math">\(\frac{1}{2}\)</span> נקבל <span class="math">\(-1\)</span> והמערכת תעבור למצב הקוונטי <span class="math">\(\left|11\right\rangle \)</span>. גם אלו לא מצבים שזורים, כלומר המדידה "השמידה" את השזירות, אבל תראו מה קרה פה - הקיוביט <strong>השני</strong>, זה שלא נמדד, גם כן הוקרס! הסופרפוזיציה שבה הוא היה קודם (ולא הייתה בלתי תלויה בסופרפוזיציה של הקיוביט הראשון) נעלמה! התופעה הספציפית הזו היא-היא הסיבה לכוח ששזירה מוסיפה לחישובים קוונטיים. נסו לזכור את האינטואיציה הזו.</p>
<h2>דברי סיכום ופרידה</h2>

<p>הגענו לשלב שבו אנחנו מבינים פחות או יותר את כל המודל המתמטי שמאחורי חישוב קוונטי. מרחבים וקטוריים, מטריצות, מכפלות טנזוריות, מכפלות פנימיות, לכסון ספקטרלי של אופרטורים הרמיטיים - זה בערך כל מה שיש פה. כל היתר הם דברים נחמדים שנבנים מעל זה. בפרט, עכשיו אנחנו מסוגלים להבין את האופן שבו נפתר "ריבוע הקסם" של פרס ומרמין, אז זה יהיה הדבר הבא שאני אדבר עליו.</p>
<p>אבל אולי כדאי בכל זאת לומר לרגע בצורה מפורשת - מה זה בעצם חישוב קוונטי? הרעיון הוא שלוקחים <span class="math">\(n\)</span>-קיוביטים, ואז מאתחלים איזה שהוא מצב קוונטי - בדרך כלל <span class="math">\(\left|0^{n}\right\rangle \)</span>, ואז מתחילים להפעיל עליו אופרטורים אוניטריים, מה שבדרך כלל אומר שמפעילים אופרטור של "שער קוונטי" שפועל רק על קיוביט או שניים ומורחב לפעול כמו הזהות על שאר הקיוביטים. בסיום של החישוב מבצעים מדידה של כל הקיוביטים ומקבלים מחרוזת של <span class="math">\(n\)</span> ביטים "קלאסיים" שמגיעה מתוך התפלגות כלשהי. על הניסוי הזה אפשר לחזור מספר רב של פעמים כדי לקבל הערכה טובה להתפלגות הזו (למשל, שקיבלנו <span class="math">\(00\)</span> ב-<span class="math">\(\frac{1}{2}\)</span> מהפעמים, ב-<span class="math">\(\frac{1}{3}\)</span> מהן קיבלנו 01 וב-<span class="math">\(\frac{1}{6}\)</span> מהן קיבלנו 11).</p>
<p>בפועל אפשר לבצע מדידות גם <strong>באמצע</strong> החישוב הקוונטי, ואפילו לשנות את המשך החישוב בהתאם לתוצאת המדידה; ולא חייבים למדוד את <strong>כל</strong> הקיוביטים בסוף. אבל זהו בערך.</p>
<p>האם זה גם מה שקורה במציאות? כן ולא. במציאות קשה מאוד כיום לבצע חישובים שכאלו. לאתחל מצב כמו <span class="math">\(\left|0^{n}\right\rangle \)</span>? זה קשה. מה שמקבלים בפועל הוא סופרפוזיציה של מצבים שאנחנו מקווים ש-<span class="math">\(\left|0^{n}\right\rangle \)</span> דומיננטי בהם מספיק. ולהפעיל אופרטור כמו <span class="math">\(X\)</span>? זה קשה, אנחנו מנסים לכייל את המחשבים ללא הרף כדי שהפעולה שהם מבצעים (במחשבים בני זמננו - על פי רוב באמצעות שליחת פולס אלקטרומנגטי בתדירות מתאימה) תהיה <strong>מספיק קרובה</strong> ל-<span class="math">\(X\)</span>. ולמדוד קיוביטים? זה <strong>ממש</strong> קשה מבחינת זה שיש רעשים במדידה. ובנוסף לקשיים הללו יש גם רעשים שמגיעים מבחוץ ויקלקלו את החישוב אפילו אם ננסה פשוט לשמור את המצב <span class="math">\(\left|0^{n}\right\rangle \)</span> ולא נעשה לו כלום. בקיצור, כל התורה היפה הזו של חישוב קוונטי, כשבאים ליישם אותה בעולם האמיתי, חייבת הרחבה מהותית - חייבים לדבר על <strong>רעש</strong> וההשפעות שלו. זה כבר שייך לתחום שנקרא <strong>אינפורמציה קוונטית</strong> והוא יפה ומעניין בפני עצמו אבל אני לא אדחוף אותו לפוסט הזה. אנחנו מקווים שיום אחד נגיע למצב שבו יש לנו <strong>קודים לתיקון שגיאות</strong> בחישוב קוונטי שעובדים בצורה מספיק טובה כדי שאפשר יהיה לדמיין את המחשבים הקוונטיים כאילו הם עובדים במודל היפה והנקי שהצגתי פה שהוא חסין לרעשים; זה מה שקורה בחישוב קלאסי, שבו יש מנגנונים לטיפול ברעשים שמתכנת ממוצע לא צריך לחשוב עליהם ביומיום שלו.</p>
<p>אבל אני לא יכול לסיים ממש בלי להכניס טיזר למשהו מגניב במיוחד שרמזתי עליו עוד בתחילת הפוסט. בואו נסקור לרגע את השערים שראינו עד כה בחישוב קוונטי: שערי <span class="math">\(X,Y,Z\)</span>; שער <span class="math">\(H\)</span>; שער <span class="math">\(S\)</span> ושער <span class="math">\(S^{\dagger}\)</span>; והפעם ראינו גם את השער <span class="math">\(\text{CX}\)</span> וגם על מדידה אפשר לחשוב בתור שער.</p>
<p>ובכן, אם אני עושה חישוב קוונטי שמתבסס רק על השערים הללו, <strong>אפשר לבצע סימולציה שלו במחשב קלאסי בסיבוכיות לינארית</strong>. מה זה אומר בפועל? זה אומר שכל מה שאפשר לעשות במחשב קוונטי עם השערים הללו אפשר לעשות <strong>בקלי קלות</strong> גם במחשב רגיל; רק צריך להשתמש בשיטת סימולציה שהיא שונה לגמרי מגישת ה"נכפול מטריצה בוקטור". התוצאה הזו נקראת "משפט Gottesman--Knill"; הרעיון מאחוריה היא שאפשר לייצג מצבים קוונטיים מסויימים בעזרת <strong>יוצרים של חבורת המייצבים</strong> שלהם (לא חשוב כרגע מה זה אומר...) והרעיון הזה הוא הבסיס לכמה וכמה עניינים לא טריוויאליים בחישוב קוונטי.</p>
<p>זה אומר שכדי להשלים את התמונה אני צריך להוסיף עוד שער כלשהו למשחק - כזה שמאפשר לייצר חישובים מסובכים יותר שהמשפט לא תופס. השער הזה נקרא <span class="math">\(T\)</span>, והוא בסך הכל שער תמים מאוד שמקיים <span class="math">\(T^{2}=S\)</span> (בדומה לאיך ש-<span class="math">\(S^{2}=Z\)</span>). הוא מוגדר בתור <span class="math">\(T=\left(\begin{array}{cc} 1 &amp; 0\\ 0 &amp; e^{\frac{i\pi}{4}} \end{array}\right)\)</span>.</p>
<p>עכשיו הידע הבסיסי שלנו שלם, פחות או יותר, ואפשר לגשת לדבר על הדברים המגניבים באמת.</p>
        </article>
        
        <footer>
            <p>© כל הזכויות שמורות לגדי אלכסנדרוביץ'</p>
        </footer>
    </div>

    
    <script>
        function searchPosts() {
            const searchTerm = document.getElementById('searchInput').value;
            if (searchTerm.trim()) {
                window.location.href = '/new_site/post_list.html?search=' + encodeURIComponent(searchTerm);
            }
        }
        
        document.getElementById('searchInput').addEventListener('keypress', function(e) {
            if (e.key === 'Enter') {
                searchPosts();
            }
        });
    </script>
    
    
    <!-- Auto-render KaTeX math -->
    <script>
        document.addEventListener("DOMContentLoaded", function() {
            renderMathInElement(document.body, {
                delimiters: [
                    {left: "\\[", right: "\\]", display: true},
                    {left: "\\(", right: "\\)", display: false}
                ],
                throwOnError: false
            });
        });
    </script>

</body>
</html>