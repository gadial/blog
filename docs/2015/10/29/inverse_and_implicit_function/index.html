<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>משפט הפונקציה ההפוכה ומשפט הפונקציות הסתומות - לא מדויק</title>
    <link rel="icon" type="image/x-icon" href="/blog/favicon.ico">
    
    
    <!-- KaTeX for math rendering -->
    <link rel="stylesheet" href="https://cdn.jsdelivr.net/npm/katex@0.16.9/dist/katex.min.css">
    <script defer src="https://cdn.jsdelivr.net/npm/katex@0.16.9/dist/katex.min.js"></script>
    <script defer src="https://cdn.jsdelivr.net/npm/katex@0.16.9/dist/contrib/auto-render.min.js"></script>

    
    <style>
        * {
            margin: 0;
            padding: 0;
            box-sizing: border-box;
        }
        
        body {
            font-family: 'Arial', 'David', 'Tahoma', sans-serif;
            line-height: 1.6;
            color: #333;
            background-color: #f5f5f5;
        }
        
        /* Top navigation bar */
        .top-nav {
            background: #2c3e50;
            padding: 15px 20px;
            box-shadow: 0 2px 5px rgba(0,0,0,0.1);
        }
        
        .top-nav .nav-container {
            max-width: 1200px;
            margin: 0 auto;
            display: flex;
            align-items: center;
            justify-content: space-between;
            gap: 20px;
        }
        
        .top-nav .site-title {
            font-size: 1.5em;
            font-weight: bold;
            color: white;
            text-decoration: none;
            white-space: nowrap;
        }
        
        .top-nav .nav-links {
            display: flex;
            gap: 20px;
            align-items: center;
            flex-wrap: wrap;
        }
        
        .top-nav .nav-links a {
            color: #ecf0f1;
            text-decoration: none;
            padding: 5px 10px;
            border-radius: 4px;
            transition: background 0.2s;
            white-space: nowrap;
        }
        
        .top-nav .nav-links a:hover {
            background: #34495e;
        }
        
        .top-nav .search-box {
            display: flex;
            gap: 5px;
        }
        
        .top-nav .search-box input {
            padding: 5px 10px;
            border: none;
            border-radius: 4px;
            font-size: 0.9em;
            min-width: 150px;
        }
        
        .top-nav .search-box button {
            padding: 5px 15px;
            background: #3498db;
            color: white;
            border: none;
            border-radius: 4px;
            cursor: pointer;
            transition: background 0.2s;
        }
        
        .top-nav .search-box button:hover {
            background: #2980b9;
        }
        
        /* Hamburger menu button */
        .menu-toggle {
            display: none;
            background: none;
            border: none;
            font-size: 1.8em;
            color: white;
            cursor: pointer;
            padding: 0;
            line-height: 1;
        }
        
        .menu-toggle:hover {
            opacity: 0.8;
        }
        
        /* Mobile responsive */
        @media (max-width: 768px) {
            .top-nav .nav-container {
                flex-direction: column;
                align-items: stretch;
            }
            
            .top-nav .site-title {
                display: flex;
                justify-content: space-between;
                align-items: center;
                margin-bottom: 0;
                padding: 10px 0;
            }
            
            .menu-toggle {
                display: block;
            }
            
            /* Hide nav links by default on mobile */
            .top-nav .nav-links {
                display: none;
                flex-direction: column;
                width: 100%;
                margin-top: 10px;
            }
            
            /* Show when expanded */
            .top-nav .nav-links.expanded {
                display: flex;
            }
            
            .top-nav .nav-links > a {
                text-align: center;
                padding: 12px;
                border-top: 1px solid rgba(255, 255, 255, 0.2);
            }
            
            .top-nav .search-box {
                width: 100%;
                flex-direction: column;
                margin-top: 10px;
                padding-top: 10px;
                border-top: 1px solid rgba(255, 255, 255, 0.2);
            }
            
            .top-nav .search-box input {
                width: 100%;
                margin-bottom: 5px;
                min-width: 0;
            }
            
            .top-nav .search-box button {
                width: 100%;
            }
        }
        
        /* Blockquote styling */
        blockquote {
            background: #f9f9f9;
            border-right: 5px solid #ccc;
            margin: 1.5em 10px;
            padding: 0.75em 16px;
            position: relative;
            font-style: italic;
        }
        
        blockquote:before {
            content: '"';
            position: absolute;
            top: -10px;
            right: 8px;
            font-size: 3.5em;
            color: #ccc;
            line-height: 1;
        }
        
        blockquote p {
            display: block;
            margin: 0 0 0.75em 0;
        }
        
        blockquote p:last-child {
            margin-bottom: 0;
        }
        
        
        body {
            line-height: 1.8;
        }
        
        .container {
            max-width: 800px;
            margin: 20px auto;
            background: white;
            padding: 40px;
            box-shadow: 0 2px 10px rgba(0,0,0,0.1);
            border-radius: 8px;
        }
        
        header {
            margin-bottom: 40px;
            border-bottom: 2px solid #e0e0e0;
            padding-bottom: 20px;
        }
        
        h1 {
            font-size: 2.5em;
            margin-bottom: 10px;
            color: #2c3e50;
        }
        
        .post-meta {
            color: #7f8c8d;
            font-size: 0.9em;
        }
        
        .post-meta .date {
            margin-left: 15px;
        }
        
        .post-meta .categories,
        .post-meta .tags {
            display: inline;
        }
        
        .post-meta .categories a,
        .post-meta .tags a {
            color: #3498db;
            text-decoration: none;
            margin: 0 5px;
        }
        
        .post-meta .categories a:hover,
        .post-meta .tags a:hover {
            text-decoration: underline;
        }
        
        article {
            font-size: 1.1em;
        }
        
        article h2 {
            margin-top: 30px;
            margin-bottom: 15px;
            color: #34495e;
            font-size: 1.8em;
        }
        
        article h3 {
            margin-top: 25px;
            margin-bottom: 12px;
            color: #34495e;
            font-size: 1.4em;
        }
        
        article p {
            margin-bottom: 15px;
            text-align: justify;
        }
        
        article ul, article ol {
            margin-right: 30px;
            margin-bottom: 15px;
        }
        
        article li {
            margin-bottom: 8px;
        }
        
        article code {
            background-color: #f4f4f4;
            padding: 2px 6px;
            border-radius: 3px;
            font-family: 'Courier New', monospace;
            font-size: 0.9em;
        }
        
        article pre {
            background-color: #2d2d2d;
            color: #f8f8f2;
            padding: 15px;
            border-radius: 5px;
            overflow-x: auto;
            margin-bottom: 20px;
            direction: ltr;
            text-align: left;
        }
        
        article pre code {
            background-color: transparent;
            padding: 0;
            color: inherit;
        }
        
        /* Image styles - responsive and contained */
        article img {
            max-width: 100%;
            height: auto;
            display: block;
            margin: 20px auto;
        }
        
        /* Math rendering styles */
        .math {
            direction: ltr;
        }
        
        span.math {
            direction: ltr;
        }
        
        /* Override RTL for KaTeX */
        .katex {
            direction: ltr;
            unicode-bidi: embed;
        }
        
        /* Force KaTeX content to wrap by overriding its internal structure */
        .katex-html {
            display: inline !important;
            white-space: normal !important;
        }
        
        .katex .base {
            display: inline !important;
            white-space: normal !important;
        }
        
        .katex .mord,
        .katex .mbin,
        .katex .mrel,
        .katex .mopen,
        .katex .mclose,
        .katex .mpunct,
        .katex .minner {
            display: inline !important;
            white-space: normal !important;
        }
        
        div.math {
            display: block;
            text-align: center;
            padding: 15px 0;
            direction: ltr;
        }
        
        /* RTL adjustments for code blocks */
        .highlight {
            direction: ltr;
            text-align: left;
        }
        
        footer {
            margin-top: 60px;
            padding-top: 20px;
            border-top: 1px solid #e0e0e0;
            text-align: center;
            color: #95a5a6;
            font-size: 0.9em;
        }
        
        /* Responsive design */
        @media (max-width: 768px) {
            .container {
                padding: 20px;
            }
            
            h1 {
                font-size: 2em;
            }
            
            article {
                font-size: 1em;
            }
            
            /* Hide post navigation on mobile */
            .post-navigation {
                display: none;
            }
        }
        
        /* Post navigation */
        .post-navigation {
            display: flex;
            justify-content: space-between;
            margin-bottom: 30px;
            padding-bottom: 20px;
            border-bottom: 2px solid #e0e0e0;
            gap: 20px;
        }
        
        .post-navigation .nav-link {
            flex: 1;
            text-decoration: none;
            color: #2c3e50;
            padding: 15px;
            background: #f8f9fa;
            border-radius: 5px;
            transition: background 0.2s;
        }
        
        .post-navigation .nav-link:hover {
            background: #e9ecef;
        }
        
        .post-navigation .nav-prev {
            text-align: right;
        }
        
        .post-navigation .nav-next {
            text-align: left;
        }
        
        .post-navigation .nav-label {
            font-size: 0.85em;
            color: #7f8c8d;
            display: block;
            margin-bottom: 5px;
        }
        
        .post-navigation .nav-title {
            font-weight: bold;
            font-size: 1.1em;
        }

    </style>
</head>
<body>
    <nav class="top-nav">
        <div class="nav-container">
            <div class="site-title">
                <a href="/blog/" style="color: white; text-decoration: none;">לא מדויק</a>
                <button class="menu-toggle" onclick="toggleMobileMenu()" aria-label="תפריט">
                    ☰
                </button>
            </div>
            <div class="nav-links" id="navLinks">
                <a href="/blog/">דף הבית</a>
                <a href="/blog/random.html">פוסט אקראי</a>
                <a href="/blog/post_list.html">כל הפוסטים</a>
                <div class="search-box">
                    <input type="text" id="searchInput" placeholder="חיפוש...">
                    <button onclick="searchPosts()">חפש</button>
                </div>
            </div>
        </div>
    </nav>
    
    
    <div class="container">
        <!-- Post Navigation -->
        
        <nav class="post-navigation">
            
            <a href="/blog/2015/10/15/vector_calculus_critical_points/" class="nav-link nav-prev">
                <span class="nav-label">פוסט ישן יותר →</span>
                <span class="nav-title">אנליזה וקטורית - מציאת ערכי קיצון</span>
            </a>
            

            
            <a href="/blog/2015/11/03/recusrion/" class="nav-link nav-next">
                <span class="nav-label">← פוסט חדש יותר</span>
                <span class="nav-title">רקורסיה</span>
            </a>
            
        </nav>
        
        
        <header>
            <h1>משפט הפונקציה ההפוכה ומשפט הפונקציות הסתומות</h1>
            <div class="post-meta">
                <span class="date">2015-10-29</span>
                
                <span class="categories">
                    | קטגוריות:
                    
                    <a href="/categories/אנליזה מתמטית.html">אנליזה מתמטית</a>
                    
                </span>
                
                
                <span class="tags">
                    | תגיות:
                    
                    <a href="/tags/אנליזה וקטורית.html">אנליזה וקטורית</a>
                    
                    <a href="/tags/משפט הפונקציה ההפוכה.html">משפט הפונקציה ההפוכה</a>
                    
                    <a href="/tags/משפט הפונקציות הסתומות.html">משפט הפונקציות הסתומות</a>
                    
                </span>
                
            </div>
        </header>
        
        <article>
            <h1>פרק ראשון, ובו בקושי התחלנו וכבר אנחנו מעגלים פינות</h1>
<p>בואו נדבר על מעגל. מעגל הוא הצורה החביבה עלינו. אנחנו אוהבים את המעגל. מהו המעגל? עבורנו זה אוסף כל הנקודות ב-<span class="math">\(\mathbb{R}^{2}\)</span> שמרחקן מנקודה נתונה ("המרכז") הוא זהה (ונקרא "הרדיוס" של המעגל). איך אנחנו מודדים "מרחק"? אצלנו המרחק של <span class="math">\(\left(x_{1},y_{1}\right)\)</span> מ-<span class="math">\(\left(x_{2},y_{2}\right)\)</span> הוא <span class="math">\(\sqrt{\left(x_{2}-x_{1}\right)^{2}+\left(y_{2}-y_{1}\right)^{2}}\)</span>. בואו נתמקד במעגל היחידה - מעגל ברדיוס 1 שמרכזו בראשית הצירים, כלומר ב-<span class="math">\(\left(0,0\right)\)</span>. מעגל כזה הוא אוסף כל הנקודות <span class="math">\(\left(x,y\right)\)</span> שמקיימות את המשוואה <span class="math">\(x^{2}+y^{2}=1\)</span>, כלומר הקבוצה <span class="math">\(\left\{ \left(x,y\right)|\ |\ x^{2}+y^{2}=1\right\} \)</span>. אתם בוודאי כבר יודעים את כל זה, אבל אני הולך להשתמש במעגל הזה בצורה כל כך אינטנסיבית שטוב שנוודא שאנחנו מבינים על מה מדובר.</p>
<p>לא הלכתם לאיבוד. אנחנו עדיין בסדרת הפוסטים שלי על אנליזה וקטורית. במה אנחנו מתעסקים? בפונקציות מרובות משתנים. האם מעגל הוא פונקציה מרובת משתנים שכזו? לא! מעגל, כפי שאמרתי, הוא אוסף נקודות שמקיים תכונה מסויימת - <strong>אילוץ</strong> מסויים, אם תרצו. אבל זה לא אומר שאי אפשר לחשוב עליו בגישה פונקציונלית. הנה גישה כזו: נגדיר פונקציה <span class="math">\(F\left(x,y\right)\)</span> באופן הבא: <span class="math">\(F\left(x,y\right)=x^{2}+y^{2}-1\)</span>. כעת, מעגל היחידה הוא בדיוק אוסף כל הקלטים ש<strong>מאפסים</strong> את הפונקציה הזו. קיבלנו דרך התבוננות חדשה על אובייקטים גאומטריים - אוסף ה<strong>אפסים</strong> של פונקציה מסויימת. זו, למשל, נקודת המוצא של <strong>גאומטריה אלגברית</strong>, שמתעסקת (ברמה הבסיסית ביותר שלה - מדובר על תחום סבוך בצורה מטורפת) בקבוצות שניתן להגדיר באמצעות אוסף האפסים של פולינום מרובה משתנים שכזה (כמו המעגל).</p>
<p>בואו ניקח לרגע עוד דוגמה. הפונקציה <span class="math">\(F\left(x,y\right)=y-x^{2}\)</span>, שמתאימה למשוואה <span class="math">\(y=x^{2}\)</span> שמתארת <strong>פרבולה</strong>. הדוגמה הזו מעניינת, כי אנחנו רואים בה בבירור שאפשר לחשוב על כל ערך של <span class="math">\(y\)</span> כאילו הוא נקבע באופן יחיד על ידי הערך של <span class="math">\(x\)</span>; במילים אחרות, קיימת פונקציה במשתנה יחיד, <span class="math">\(f\left(x\right)\)</span>, כך ש-<span class="math">\(y=f\left(x\right)\)</span> מתאר בדיוק את הפרבולה. אם לחדד, אנחנו מקבלים ש-<span class="math">\(F\left(x,f\left(x\right)\right)=0\)</span> לכל <span class="math">\(x\)</span>, ואנחנו מאוד מרוצים מעצמנו ואומרים ש-<span class="math">\(f\)</span> הוא <strong>חילוץ</strong> של <span class="math">\(y\)</span> מתוך <span class="math">\(F\)</span>.</p>
<p>האם זה עובד גם עבור המעגל? ובכן, לחלוטין לא. אם תסתכלו על מעגל, קל לראות שהוא אינו גרף של פונקציה. הנה קריטריון פשוט כדי לזהות אם אובייקט גאומטרי הוא גרף של פונקציה (במקרה שלנו, ש-<span class="math">\(y\)</span> הוא פונקציה של <span class="math">\(x\)</span>): אם אתם יכולים להעביר קו אנכי כלשהו, כך שהוא יחתוך את האובייקט שלכם <strong>פעמיים</strong>, אז זו אינה פונקציה, כי יש ערך של <span class="math">\(x\)</span> שעבורו יש שני ערכים אפשריים של <span class="math">\(y\)</span>. אבל מה כן אפשר לומר על מעגל? שהוא מורכב משילוב של <strong>שתי</strong> פונקציות, אחת שמתארת את כל מה שקורה מעל ציר <span class="math">\(x\)</span>, והשניה את כל מה שקורה מתחת לציר <span class="math">\(x\)</span>.</p>
<p>בואו נחזור אל המשוואה <span class="math">\(x^{2}+y^{2}=1\)</span> שהגדירה את המעגל. נניח שאנחנו רוצים "לחלץ" את <span class="math">\(y\)</span> כפונקציה של <span class="math">\(x\)</span>, מה נעשה? נעביר את <span class="math">\(x\)</span> אגף ונוציא שורש. נקבל <span class="math">\(y=\pm\sqrt{1-x^{2}}\)</span>. קיבלנו את שתי הפונקציות שדיברתי עליהן - <span class="math">\(y=\sqrt{1-x^{2}}\)</span> מתאר את מה שקורה מעל ציר <span class="math">\(x\)</span> ו-<span class="math">\(y=-\sqrt{1-x^{2}}\)</span> מתאר את מה שקורה מתחת.</p>
<p>אתן הגדרה פורמלית בהמשך, אבל לא פורמלית, המשוואה <span class="math">\(x^{2}+y^{2}=1\)</span> מגדירה את מה שנקרא <strong>פונקציות סתומות</strong> (באנגלית Implicit Functions נשמע יותר טוב ויותר הגיוני, אבל מהווה חומר פחות טוב לבדיחות שוביניסטיות). פונקציה סתומה היא פונקציה שלא נתונה לנו במפורש, אלא ניתנת להסקה מתוך משוואה כמו זו שלעיל, ומגדירה מעין פתרון שלה. כמובן, זה לא תיאור פורמלי במיוחד ולא ברור למה נתתי דווקא את שתי הפונקציות <span class="math">\(\sqrt{1-x^{2}}\)</span> ו-<span class="math">\(-\sqrt{1-x^{2}}\)</span> בתור <strong>ה</strong>פונקציות הסתומות שניתנות להסקה מהמשוואה, הרי יש עוד הרבה (למשל <span class="math">\(g\left(x\right)=\begin{cases}\sqrt{1-x^{2}} & 0\le x\le1\\-\sqrt{1-x^{2}} & -1\le x\le0\end{cases}\)</span>). נדבר על כל זה בהמשך.</p>
<h1>פרק שני, שבו אנחנו מנסים להיחלץ אבל רק מסתבכים בצורה סתומה</h1>
<p>עכשיו אני רוצה לדבר על מה זה בעצם אומר, "לחלץ". מה שאעשה עשוי להיראות סבוך שלא לצורך, אבל חייבים לזכור שאני לא מנסה לפתור את הדוגמה שאני עובד איתה - כבר פתרנו אותה! אני רוצה למצוא משהו שיעבוד במקרים כללים יותר. הרבה, הרבה, הרבה יותר.</p>
<p>אז בואו נחזור אל <span class="math">\(F\left(x,y\right)=x^{2}+y^{2}-1\)</span>. אני רוצה לקבל מהיצור הזה את <span class="math">\(y\)</span>. אמרתי "נעביר אגפים". אבל מה זו העברת אגפים, במתמטיקה? זה אומר לחבר את אותו איבר לשני האגפים. אם אני מעביר את <span class="math">\(x^{2}\)</span> אגף, אני בעצם מחבר לשני האגפים את <span class="math">\(-x^{2}\)</span>. אז בואו ניקח את <span class="math">\(F\left(x,y\right)\)</span> ונעשה עליה את זה - נקבל <span class="math">\(y^{2}=F\left(x,y\right)-x^{2}+1\)</span>, ואחרי הוצאת שורש חיובי נקבל <span class="math">\(y=\sqrt{F\left(x,y\right)-x^{2}+1}\)</span>.</p>
<p>אפשר לחשוב על ה"חילוץ" הזה בתור תהליך שקיבל שני קלטים ועשה איתם הוקוס פוקוס כדי לקבל את <span class="math">\(y\)</span>. הקלטים היו <span class="math">\(F\left(x,y\right)\)</span> אבל גם <span class="math">\(x\)</span> - נזקקתי לשני המספרים הללו (במקרה הנוכחי נזקקתי ל-<span class="math">\(x\)</span> כדי לדחוף את <span class="math">\(-x^{2}\)</span> לחישוב). את העסק הזה אפשר לתאר באמצעות <strong>פונקציה</strong>, <span class="math">\(h\left(a,b\right)\)</span>, שמקיימת <span class="math">\(y=h\left(x,F\left(x,y\right)\right)\)</span>. כעת, אם <span class="math">\(\left(x,y\right)\)</span> הוא קלט שמאפס את <span class="math">\(F\)</span>, אז נקבל ש-<span class="math">\(y=h\left(x,0\right)\)</span>; כלומר, אם אגדיר פונקציה <span class="math">\(g\left(x\right)=h\left(x,0\right)\)</span> אז הפונקציה <span class="math">\(g\left(x\right)\)</span> הזו תהיה בדיוק חילוץ של <span class="math">\(y\)</span> כפי שרציתי. אז התעלומה הגדולה היא איך אפשר לקבל את <span class="math">\(h\)</span> הזו באופן כללי.</p>
<p>אנסח במדויק את השאלה שלי: בהינתן <span class="math">\(F\left(x,y\right)\)</span>, האם קיימת פונקציה <span class="math">\(h\left(a,b\right)\)</span> כך ש-<span class="math">\(y=h\left(x,F\left(x,y\right)\right)\)</span>, ואיך נמצא כזו? הבעיה הזו מזכירה לנו את בעיית ה<strong>היפוך</strong> של פונקציות, רק שזה לא בדיוק מה שקורה כאן: זה נראה שאנחנו הופכים את <span class="math">\(F\)</span> במובן מסויים, אבל רק חלקי, כי <span class="math">\(F:\mathbb{R}^{2}\to\mathbb{R}\)</span> היא פונקציה בשני קלטים ופלט אחד, ואנחנו מבקשים להפוך את הפלט הזה ולקבל ממנו את הקלט השני, אבל לא מספיק לנו לקבל את הפלט - כפי שראינו קודם, אנחנו צריכים לקבל גם את <span class="math">\(x\)</span>, לכן <span class="math">\(h:\mathbb{R}^{2}\to\mathbb{R}\)</span> היא בעצמה פונקציה בשני משתנים. זו הסיבה להגדרה הזו, שנראית מוזרה במבט ראשון: אנחנו מגדירים פונקציה <span class="math">\(\Phi:\mathbb{R}^{2}\to\mathbb{R}^{2}\)</span> כך ש-<span class="math">\(\Phi\left(x,y\right)=\left(x,F\left(x,y\right)\right)\)</span>, וכעת אנו שואלים את עצמנו האם קיימת ל-<span class="math">\(\Phi\)</span> הופכית. אם קיימת, אז אותה ב- <span class="math">\(\Phi^{-1}\left(a,b\right)\)</span>. המשמעות של הופכית היא שמתקיים <span class="math">\(\Phi^{-1}\left(x,F\left(x,y\right)\right)=\left(x,y\right)\)</span> לכל <span class="math">\(\left(x,y\right)\)</span>; מכאן ש-<span class="math">\(\Phi^{-1}\)</span> היא מהצורה <span class="math">\(\Phi^{-1}\left(a,b\right)=\left(a,h\left(a,b\right)\right)\)</span>, ו-<span class="math">\(h\)</span> הזו היא בדיוק הפונקציה שרצינו.</p>
<p>הצלחתם לעקוב, בערך, אחרי מה שהלך כאן? ברכותי, זו, בערך, ההוכחה של משפט הפונקציות הסתומות שאפילו לא ניסחתי עדיין פורמלית. הסיבה העיקרית שנכנסתי כל כך לפרטים הללו לפני שמגיעים לניסוחים הפורמליים היא כדי שנראה מייד מהו החלק בהוכחה שמבצע את העבודה הקשה אצלנו: ה"קסם" שמאפשר לנו, בהינתן <span class="math">\(\Phi\)</span>, לקבל שקיימת פונקציה הופכית <span class="math">\(\Phi^{-1}\)</span>, וממנה אנחנו כבר מחלצים את הפונקציה <span class="math">\(h\)</span> שממנה אנחנו מחלצים את הפונקציה <span class="math">\(g\)</span> שהיא החילוץ של <span class="math">\(y\)</span> מתוך <span class="math">\(F\)</span>.</p>
<p>תנשמו עמוק.</p>
<p>ועכשיו נופל עלינו הר של שאלות ופרטים - מי מבטיח לנו ש-<span class="math">\(\Phi\)</span> הזו הפיכה? מתי זה קורה? באילו תנאים? איך כמה ולמה? האמנם? מדוע? כיצד? וכו' וכו' וכו'. אלו הדברים שנתעסק בהם עכשיו. נתחיל עם הצגה פורמלית של <strong>משפט הפונקציה ההפוכה</strong> שמטפל בתנאים שבהם אכן ניתן להפוך את <span class="math">\(\Phi\)</span> ופונקציות כלליות יותר; אחר כך נעבור להצגה פורמלית של משפט הפונקציות הסתומות; אחר כך נוכיח פורמלית את משפט הפונקציות הסתומות (הוכחה שתהיה דומה למה שהראיתי אבל מפורטת יותר) ובסוף, אחרי שכבר כולנו נהיה גמורים לחלוטין, נגיע להוכחה של משפט הפונקציה ההפוכה, שהוא החלק הכבד ביותר כאן.</p>
<p>יהיה בסדר.</p>
<h1>פרק שלישי, ובו מתחילים עם הגדרות פורמליות ושום דבר לא בסדר</h1>
<p>יש שתי נקודות עיקריות שינחו את מה שנעשה עכשיו. ראשית, הפונקציות שבהן אנחנו נתעסק (גם מה שאנחנו מקבלים כקלט וגם מה שאנחנו רוצים שיצא כפלט) הולכות להיות <strong>נחמדות</strong> מנקודת מבטה של האנליזה; באנליזה אוהבים פונקציות רציפות, ועוד יותר אוהבים פונקציות גזירות, ועוד יותר אוהבים פונקציות גזירות שגם הנגזרת שלהן רציפה, ועוד יותר אוהבים פונקציות גזירות שגם הנגזרת שלהן גזירה, וכן הלאה. שנית, כל ההיפוכים וחילוצי הפונקציות הסתומות הולכים להיות <strong>מקומיים</strong>; הטיעונים לא יהיו בסגנון "הנה פונקציה <span class="math">\(F:\mathbb{R}^{n}\to\mathbb{R}^{n}\)</span>, והנה פונקציה <span class="math">\(F^{-1}:\mathbb{R}^{n}\to\mathbb{R}^{n}\)</span> שהיא ההופכית שלה". תמיד נגיד "בואו ניקח חתיכה <span class="math">\(A\subseteq\mathbb{R}^{n}\)</span> ונהפוך את <span class="math">\(F\)</span> רק בה". המעגל מתחילת הפוסט הוא המחשה טובה לסיבה שבגללה מקומיות שכזו היא הכרחית. אם אנחנו רוצים לחלץ את <span class="math">\(y\)</span> כפונקציה של <span class="math">\(x\)</span> מתוך המעגל, אנחנו מצטמצמים בכל פעם לחתיכה מהמעגל שכוללת נקודה כלשהי עליו ואת הסביבה הקרובה אליה; אם ניקח יותר מדי מהמעגל, נקבל בסופו של דבר נקודות שמתאימות לאותו ערך <span class="math">\(x\)</span> ולשני ערכי ה-<span class="math">\(y\)</span>-ים המתאימים לו, ואז לא תהיה לנו שום תקווה לחלץ את <span class="math">\(y\)</span> כפונקציה של <span class="math">\(x\)</span>. שימו לב גם לכך שנקודות הקצה הימנית והשמאלית של המעגל הן כאלו שלא משנה איזו סביבה שלהן ניקח, חילוץ כזה עדיין יהיה בלתי אפשרי - עוד מעט נראה בדיוק את הקריטריון הפורמלי שלא מתקיים במקרה הזה.</p>
<p>בואו ניגש סוף סוף לפורמליזם. נתחיל עם משפט הפונקציה ההפוכה. נניח שיש לנו <span class="math">\(A\subseteq\mathbb{R}^{n}\)</span> שהיא קבוצה פתוחה, ופונקציה <span class="math">\(F:A\to\mathbb{R}^{n}\)</span> שהיא ב-<span class="math">\(C^{r}\)</span> (כלומר, גזירה ברציפות <span class="math">\(r\)</span> פעמים). ניקח נקודה <span class="math">\(a\in A\)</span> כך ש-<span class="math">\(DF\left(a\right)\)</span> היא הפיכה בנקודה הזו (כלומר, <span class="math">\(\det DF\left(a\right)\ne0\)</span>). אז יש קבוצה פתוחה <span class="math">\(U\subseteq A\)</span> כך ש-<span class="math">\(a\in U\)</span> ו-<span class="math">\(F\)</span> היא חח"ע על <span class="math">\(U\)</span>, ולכן אם נסמן <span class="math">\(V=F\left(U\right)\)</span> נקבל ש-<span class="math">\(F:U\to V\)</span> הפיכה וההופכית <span class="math">\(F^{-1}:V\to U\)</span> שלה גם היא שייכת ל-<span class="math">\(C^{r}\)</span>.</p>
<p>שימו לב למה שהמשפט הזה עושה - סוג של רדוקציה לאלגברה לינארית. רוצים להפוך את <span class="math">\(F\)</span>? בואו תסתכלו על <strong>הקירוב הלינארי</strong> של <span class="math">\(F\)</span> בנקודה מסויימת, ותבדקו האם אותו קירוב לינארי הוא הפיך. אם כן, נשתמש ביכולת שלנו להפוך את הקירוב הלינארי הזה כדי לקבל את ההופכית של <span class="math">\(F\)</span> סביב אותה נקודה. זה תמיד נחמד שתחומים מתמטיים מתנגשים.</p>
<p>להוכיח את קיום ההופכית יהיה קל יחסית; עיקר הקושי יהיה להוכיח שההופכית שייכת ל-<span class="math">\(C^{r}\)</span>. נחזור אל זה, כמובטח, בהמשך.</p>
<p>בואו נעבור עכשיו אל משפט הפונקציות הסתומות. כל הדיון שניהלתי עד כה עסק בפונקציות שמתוארות בצורה סתומה על ידי <span class="math">\(F:\mathbb{R}^{2}\to\mathbb{R}\)</span>, כלומר על ידי משוואה אחת בשני נעלמים שמתוכם אנחנו רוצים לחלץ אחד כפונקציה של השני. המשפט הכללי רוצה לעסוק בסיטואציה שבה יש לנו <span class="math">\(n+k\)</span> משתנים, כך שאנחנו רוצים לחלץ את <span class="math">\(n\)</span> המשתנים האחרונים כפונקציה של <span class="math">\(k\)</span> המשתנים הראשונים. בשביל זה אנחנו זקוקים ל-<span class="math">\(n\)</span> משוואות (מי שלא ברור לו למה, נסו לזכור מה קורה באלגברה לינארית). כלומר, אנחנו הולכים להתעסק עם פונקציה <span class="math">\(F:A\to\mathbb{R}^{n}\)</span> כך ש-<span class="math">\(A\subseteq\mathbb{R}^{n+k}\)</span> פתוחה. כרגיל, נניח ש-<span class="math">\(F\)</span> ב-<span class="math">\(C^{r}\)</span> עבור <span class="math">\(r\)</span> כלשהו. עכשיו, מכיוון שלהתעסק עם <span class="math">\(n+k\)</span> משתנים זה כאב ראש, אני אסמן את <span class="math">\(F\)</span> בתור <span class="math">\(F\left(x,y\right)\)</span> כך ש-<span class="math">\(x\)</span> היא קבוצת <span class="math">\(k\)</span> המשתנים הראשונים (כלומר, זו דרך מקוצרת לכתוב <span class="math">\(x_{1},\dots,x_{k}\)</span>) ו-<span class="math">\(y\)</span> היא <span class="math">\(n\)</span> המשתנים האחרונים.</p>
<p>בואו ניקח נקודה <span class="math">\(\left(a,b\right)\)</span> (שוב, <span class="math">\(a\)</span> היא בעצם <span class="math">\(k\)</span> קואורדינטות ו-<span class="math">\(b\)</span> היא <span class="math">\(n\)</span>) כך ש-<span class="math">\(F\left(a,b\right)=0\)</span> (זו המקבילה שלנו לנקודה על המעגל שסביבה אנחנו רוצים לחלץ). עכשיו, <span class="math">\(DF\left(a,b\right)\)</span> היא מטריצה מסדר <span class="math">\(n\times\left(n+k\right)\)</span>; אנחנו יכולים לקחת אותה ולהצטמצם לתת-המטריצה של <span class="math">\(n\)</span> העמודות האחרונות ולקבל מטריצה <span class="math">\(n\times n\)</span> שאסמן <span class="math">\(\frac{\partial F}{\partial y}\)</span>. כדי שהחילוץ יהיה אפשרי, אני דורש שיתקיים <span class="math">\(\det\frac{\partial F}{\partial y}\left(a,b\right)\ne0\)</span>, כלומר שתת-המטריצה הזו היא הפיכה. אם זה קורה, אז יש קבוצה פתוחה <span class="math">\(U\subseteq\mathbb{R}^{k}\)</span> כך ש-<span class="math">\(a\in U\)</span>, ופונקציה <span class="math">\(g:U\to\mathbb{R}^{n}\)</span> ב-<span class="math">\(C^{r}\)</span> שמקיימת <span class="math">\(g\left(a\right)=b\)</span> ו-<span class="math">\(F\left(x,g\left(x\right)\right)=0\)</span> לכל <span class="math">\(x\in U\)</span>. <span class="math">\(g\)</span> הזו היא החילוץ. מה שמעניין במיוחד פה הוא ש-<span class="math">\(g\)</span> היא <strong>יחידה</strong>, כלומר אין שני חילוצים שונים שאפשר להגדיר על <span class="math">\(U\)</span>.</p>
<p>הדרישה ש-<span class="math">\(\det\frac{\partial F}{\partial y}\left(a,b\right)\ne0\)</span> היא בדיוק מה שחסר בדוגמה שלנו עם המעגל כשאנחנו רוצים לבצע חילוץ בנקודות הקצה האופקיות. במקרה שלנו, <span class="math">\(F\left(x,y\right)=x^{2}+y^{2}-1\)</span> ולכן <span class="math">\(Df=\left[2x,2y\right]\)</span> ולכן <span class="math">\(\frac{\partial F}{\partial y}=2y\)</span> (זה אכן הסימון המקובל לרוב לנגזרת חלקית) ובשתי הנקודות הקצה הללו (<span class="math">\(\left(-1,0\right),\left(1,0\right)\)</span>) מתקיים ש-<span class="math">\(\frac{\partial F}{\partial y}=0\)</span>. לכן אלו הנקודות שבהן לא ניתן לבצע חילוץ של <span class="math">\(y\)</span> .</p>
<h1>פרק רביעי, ובו דוגמה זריזה שתיקח לנו הרבה מאוד זמן</h1>
<p>הנה דוגמה זריזה לשימוש נחמד במשפט: גזירה סתומה. לפעמים אין לנו דרך לחלץ את <span class="math">\(g\left(x\right)\)</span> באופן מפורש מהביטוי הסתום <span class="math">\(F\)</span>, אבל אנחנו עדיין צריכים לדעת משהו על הנגזרת שלה; אז אפשר לקבל ביטוי סתום גם עבור הנגזרת. בואו נסתכל על דוגמת המעגל שלנו. אמנם, שם אפשר לחלץ במפורש, אבל בואו נראה מה אפשר לעשות גם בלי זה.</p>
<p>הנגזרת של <span class="math">\(F\left(x,y\right)\)</span> היא וקטור עם שתי כניסות, שהן הנגזרות החלקיות: <span class="math">\(\left[\frac{\partial F}{\partial x},\frac{\partial F}{\partial y}\right]\)</span>. על <span class="math">\(F\left(x,g\left(x\right)\right)\)</span> אפשר לחשוב בתור הרכבה של <span class="math">\(F\)</span> על פונקציה <span class="math">\(T:\mathbb{R}\to\mathbb{R}^{2}\)</span> שמוגדרת על ידי <span class="math">\(T\left(x\right)=\left(x,g\left(x\right)\right)\)</span> והנגזרת שלה היא הוקטור <span class="math">\(\left[\begin{array}{c}1\\g^{\prime}\end{array}\right]\)</span>. ההרכבה של שתיהן היא פונקציה רגילה, <span class="math">\(f:\mathbb{R}\to\mathbb{R}\)</span> שמוגדרת על ידי <span class="math">\(f\left(x\right)=F\left(T\left(x\right)\right)=F\left(x,g\left(x\right)\right)\)</span>. את הנגזרת שלה אפשר לחשב על ידי כלל השרשרת ולקבל ש-</p>
<p><span class="math">\(f^{\prime}\left(a\right)=DF\left(\left(a,g\left(a\right)\right)\right)\cdot DT\left(a\right)=\left[\frac{\partial F}{\partial x}\left(a,g\left(a\right)\right),\frac{\partial F}{\partial y}\left(a,g\left(a\right)\right)\right]\cdot\left[\begin{array}{c}1\\g^{\prime}\left(a\right)\end{array}\right]=\frac{\partial F}{\partial x}\left(a,g\left(a\right)\right)+\frac{\partial F}{\partial y}\left(a,g\left(a\right)\right)g^{\prime}\left(a\right)\)</span></p>
<p>(חלקכם אולי שמים לב שאני מתחיל לרמות בסימונים ולא להבדיל בין טרנספורמציה לינארית ממימד 1 על 1 ובין סקלר; רמאויות כאלו הופכות להכרחיות כשלא רוצים להיות ממש טרחניים בסימונים).</p>
<p>עכשיו, מכיוון ש-<span class="math">\(f\left(x\right)=F\left(x,g\left(x\right)\right)\)</span> שווה זהותית לאפס, היא פונקציה קבועה, ולכן גם הנגזרת שלה שווה זהותית לאפס. המסקנה שלנו היא שמתקיים</p>
<p><span class="math">\(\frac{\partial F}{\partial x}\left(a,g\left(a\right)\right)+\frac{\partial F}{\partial y}\left(a,g\left(a\right)\right)g^{\prime}\left(a\right)=0\)</span></p>
<p>וקיבלנו משוואה חדשה שמערבת את <span class="math">\(g^{\prime}\left(a\right)\)</span> ואפשר לחלץ אותה משם ולקבל <span class="math">\(g^{\prime}\left(a\right)=-\frac{\partial F/\partial x}{\partial F/\partial y}\left(a,g\left(a\right)\right)\)</span>. במילים אחרות, גם בלי להיות מסוגלים למצוא ביטוי מפורש ל-<span class="math">\(g\)</span>, אנחנו עדיין יכולים לחשב את הנגזרת של <span class="math">\(g\)</span>. אצלנו מתקיים <span class="math">\(F\left(x,y\right)=x^{2}+y^{2}-1\)</span> ולכן <span class="math">\(\frac{\partial F}{\partial x}=2x\)</span> ו-<span class="math">\(\frac{\partial F}{\partial y}=2y\)</span> ונקבל ש-<span class="math">\(g^{\prime}\left(x\right)=-\frac{2x}{2g\left(x\right)}=-\frac{x}{g\left(x\right)}\)</span> - תבדקו ותראו שאכן <span class="math">\(\sqrt{1-x^{2}}\)</span> ו-<span class="math">\(-\sqrt{1-x^{2}}\)</span> מקיימות זאת.</p>
<p>בתיכון במקום להשתמש בסימני פונקציות מפורשים הרבה פעמים אוהבים לכתוב <span class="math">\(y=\sqrt{1-x^{2}}\)</span> וכדומה, ואז להשתמש בסימון כמו <span class="math">\(y^{\prime}=-\frac{x}{\sqrt{1-x^{2}}}\)</span>. דרך ההצגה הזו היא מצד אחד מבלבלת, ומצד שני היא מאפשרת לנו לבצע גזירה סתומה בצורה יחסית פשוטה: קחו את הביטוי <span class="math">\(x^{2}+y^{2}-1\)</span>, ועכשיו תגזרו את הכל לפי <span class="math">\(x\)</span>. הנגזרת של ה-<span class="math">\(y^{2}\)</span> היא כמובן <span class="math">\(2yy^{\prime}\)</span>, על פי כלל השרשרת (לא רואים את זה? מה הנגזרת של <span class="math">\(\left[g\left(x\right)\right]^{2}\)</span>?). לכן נקבל <span class="math">\(2x+2yy^{\prime}=0\)</span> ומכאן נקבל <span class="math">\(y^{\prime}=-\frac{x}{y}\)</span>. בהחלט יותר קל לזכור את הטכניקה הזו מאשר את הנוסחה שכתבתי למעלה, למרות שהן בעצם אותו הדבר בדיוק.</p>
<p>אבל רגע, כל הדיון הזה היה רק עבור המקרה הפשוט של פונקציות בשני משתנים. מה קורה באופן כללי? ובכן, עדיין מקבלים משוואות כמו זו שלמעלה, אבל מקבלים <strong>יותר</strong> משוואות, והמשוואות ארוכות יותר. הצורה הכללית של משוואה כזו היא</p>
<p><span class="math">\(D_{j}F^{i}\left(a,g\left(a\right)\right)+\sum_{t=1}^{n}D_{k+t}F^{i}\left(a,g\left(a\right)\right)D_{j}g^{t}\left(a\right)=0\)</span></p>
<p>כאשר <span class="math">\(1\le i,j\le n\)</span>. הדבר הזה הוא מערכת משוואות לינארית ב"נעלמים" <span class="math">\(g^{1}\left(a\right),\dots,g^{n}\left(a\right)\)</span> ומכיוון ש-<span class="math">\(\det\frac{\partial F}{\partial y}\ne0\)</span> ניתן לפתור אותה, אבל לא אכנס לפרטים יותר מכך.</p>
<h1>פרק חמישי, ובו אנחנו מוכיחים את משפט הפונקציות הסתומות וכבר אין לנו כוח לכותרת מתחכמת</h1>
<p>בואו נראה עכשיו את ההוכחה של משפט הפונקציות הסתומות, שדומה למה שעוללתי בתחילת הפוסט. אנחנו מגדירים <span class="math">\(\Phi:A\to\mathbb{R}^{n+k}\)</span> על ידי <span class="math">\(\Phi\left(x,y\right)=\left(x,F\left(x,y\right)\right)\)</span>. אנחנו רוצים להפוך את הפונקציה הזו בעזרת משפט הפונקציה ההפוכה, ולשם כך צריך להוכיח שהנגזרת שלה הפיכה. הגזירות של <span class="math">\(\Phi\)</span> נובעת מייד מהגזירות של <span class="math">\(F\)</span> (ומכך שהפונקציה <span class="math">\(G\left(x,y\right)=x\)</span> היא גזירה באופן כמעט טריוויאלי). נקבל את הנגזרת <span class="math">\(D\Phi=\left[\begin{array}{cc}I_{k} & 0\\\frac{\partial F}{\partial x} & \frac{\partial F}{\partial y}\end{array}\right]\)</span>. זו מטריצת בלוקים, שאתם אמורים להכיר מלינארית; הבלוקים ב"שורה" הראשונה מתאימים ל-<span class="math">\(G\left(x,y\right)=x\)</span> וב"שורה" השניה ל-<span class="math">\(F\)</span>. חישוב דטרמיננטה של מטריצת בלוקים זה קל, ואנחנו מקבלים ש-<span class="math">\(\det D\Phi=\det\frac{\partial F}{\partial y}\)</span>. כאן נכנס לתמונה השימוש בכך ש-<span class="math">\(\det\frac{\partial F}{\partial y}\ne0\)</span>; בלי זה לא היינו מסוגלים לבצע את ההיפוך שהכרחי לצורך החילוץ.</p>
<p>יופי. אז עכשיו אפשר להשתמש במשפט הפונקציה ההפוכה ולהסיק שקיימת קבוצה פתוחה מהצורה <span class="math">\(U\times V\)</span> עם <span class="math">\(U\subseteq\mathbb{R}^{k}\)</span> ו-<span class="math">\(V\subseteq\mathbb{R}^{n}\)</span> פתוחות, שמכילה את <span class="math">\(\left(a,b\right)\)</span> (הנקודה שסביבה אנחנו רוצים לחלץ) וקבוצה פתוחה <span class="math">\(W\)</span> שמכילה את <span class="math">\(\Phi\left(a,b\right)=\left(a,0\right)\)</span>, כך ש-<span class="math">\(\Phi:U\times V\to W\)</span> היא הפיכה. שימו לב שההנחה שהקבוצה הפתוחה שלי היא מהצורה <span class="math">\(U\times V\)</span> היא לא לגמרי מיידית כי משפט הפונקציה ההפוכה מבטיח לי "רק" קבוצה פתוחה ב-<span class="math">\(\mathbb{R}^{n+k}\)</span>, לא כזו שנראית כמו מעין מלבן שכזה; אבל אפשר להצטמצם לתת-קבוצה שכן נראית ככה.</p>
<p>עכשיו, <span class="math">\(\Phi^{-1}\)</span> חייבת להיות כזו שב"קואורדינטה הראשונה" (בעצם ב-<span class="math">\(k\)</span> הראשונות) משאירה את הקלט שלה ללא שינוי, כלומר מהצורה <span class="math">\(\Phi^{-1}\left(x,y\right)=\left(x,h\left(x,y\right)\right)\)</span> כאשר <span class="math">\(h:W\to V\)</span>. זאת מכיוון ש-<span class="math">\(\Phi\)</span> מקבעת את הקואורדינטה הראשונה הזו. נשאר לנו רק להגדיר <span class="math">\(g\left(x\right)=h\left(x,0\right)\)</span>, כמו בדוגמה. מכיוון ש-</p>
<p><span class="math">\(\left(a,b\right)=\Phi^{-1}\left(\Phi\left(a,b\right)\right)=\Phi^{-1}\left(a,F\left(a,b\right)\right)=\Phi^{-1}\left(a,0\right)=\left(a,h\left(a,0\right)\right)=\left(a,g\left(a\right)\right)\)</span></p>
<p>קיבלנו ש-<span class="math">\(g\left(a\right)=b\)</span> כפי שרצינו. כל מה שנשאר לעשות הוא להשתכנע שמתקיים <span class="math">\(F\left(x,g\left(x\right)\right)=0\)</span> לכל <span class="math">\(x\in U\)</span>.</p>
<p>לצורך כך, ראשית כל נשים לב ש-<span class="math">\(\Phi^{-1}\left(x,0\right)=\left(x,h\left(x,0\right)\right)=\left(x,g\left(x\right)\right)\)</span>. כעת נפעיל את <span class="math">\(\Phi\)</span> על שני האגפים ונקבל <span class="math">\(\left(x,0\right)=\Phi\left(x,g\left(x\right)\right)=\left(x,F\left(x,g\left(x\right)\right)\right)\)</span>, ועכשיו מהשוואת הקואורדינטות נקבל ש-<span class="math">\(F\left(x,g\left(x\right)\right)=0\)</span>, כפי שרצינו.</p>
<p>הגזירות של <span class="math">\(g\)</span> נובעת מייד מכך שמשפט הפונקציה ההפוכה משמר את הגזירות של מה שהוא מופעל עליו. מכיוון ש-<span class="math">\(F\)</span> הייתה ב-<span class="math">\(C^{r}\)</span>, כך גם <span class="math">\(\Phi\)</span>, שהרכיבים שלה הם <span class="math">\(F\)</span> ופונקציית הזהות; ולכן גם <span class="math">\(\Phi^{-1}\)</span> ב-<span class="math">\(C^{r}\)</span>, ולכן גם <span class="math">\(h\)</span> שהיא רכיב של <span class="math">\(\Phi^{-1}\)</span>, ולכן גם <span class="math">\(g\)</span> שהיא צמצום של <span class="math">\(h\)</span>.</p>
<p>מה נשאר? להוכיח ש-<span class="math">\(g\)</span> היא יחידה. נניח ש-<span class="math">\(k\left(x\right)\)</span> היא פונקציה כלשהי שמקיימת את המשפט, כלומר ש-<span class="math">\(F\left(x,k\left(x\right)\right)=0\)</span> לכל <span class="math">\(x\in U\)</span>, ש-<span class="math">\(k\left(x\right)\)</span> רציפה (לא צריך אפילו <span class="math">\(C^{r}\)</span>) ושהיא מקיימת <span class="math">\(k\left(a\right)=b\)</span>. בשביל ההוכחה הזו אני אצטרך טיפה להתחכם יותר עם ההגדרה של <span class="math">\(g\)</span>. כרגע <span class="math">\(g\)</span> מוגדרת על כל ההיטל של <span class="math">\(W\)</span> על <span class="math">\(k\)</span> הכניסות הראשונות. מה שאני רוצה בפועל הוא שהיא תהיה מוגדרת על קבוצה <strong>קשירה</strong> <span class="math">\(B\)</span> כך ש-<span class="math">\(B\times\left\{ 0\right\} \subseteq W\)</span> - תמיד אפשר להצטצמם כדי לקבל את זה. מה זו קבוצה קשירה? אינטואיטיבית זו קבוצה שלא מורכבת משני חלקים נפרדים; פורמלית, זו קבוצה שלא ניתן לכתוב בתור איחוד של שתי קבוצות פתוחות <strong>זרות</strong> לא ריקות. כדי להבין מה עשוי להשתבש עם קבוצה כזו חשבו לרגע על המעגל שלנו. אם, למשל, <span class="math">\(W\)</span> הייתה מורכבת משני מלבנים נפרדים, אז בכל אחד מהמלבנים הללו הייתה לנו אפשרות לבחור לחלץ על פי החלק העליון של המעגל, או החלק התחתון שלו. המגבלה היחידה שלנו הייתה שהיינו צריכים לבחור את החלק שיש בו את <span class="math">\(\left(a,b\right)\)</span>, אבל זה קורה רק במלבן אחד, ובמלבן השני הייתה לנו בחירה חופשית, והופס - שני חילוצים שונים אפשריים!</p>
<p>אז אנחנו נאלצים להצטמצם. למרבה השמחה, זה מניב טיעון אלגנטי מעין כמותו ליחידות של <span class="math">\(g\)</span>, מסוג הטיעונים היפים שהולכים בטופולוגיה. בואו ניקח נקודה <span class="math">\(d\in B\)</span> <strong>כלשהי </strong>ונניח ש-<span class="math">\(g\left(d\right)=k\left(d\right)\)</span>. אז אני טוען שקיימת קבוצה פתוחה <span class="math">\(D\subseteq B\)</span> כך ש-<span class="math">\(d\in D\)</span> ו-<span class="math">\(g|_{D}=k|_{D}\)</span> (כלומר, שתי הפונקציות הללו מזדהות על כל איבר של <span class="math">\(D\)</span>).</p>
<p>מה שאני רוצה לומר הוא ש-<span class="math">\(\Phi\left(x,k\left(x\right)\right)=\left(x,0\right)=\Phi\left(x,g\left(x\right)\right)\)</span> ושמכאן אפשר להסיק ש-<span class="math">\(k\left(x\right)=g\left(x\right)\)</span>, אבל זה לא נכון באופן כללי; זה נכון רק בתחום שעליו <span class="math">\(\Phi\)</span> היא חד-חד-ערכית, שהוא <span class="math">\(U\times V\)</span>. אני יודע ש-<span class="math">\(g\)</span> מעבירה את כל הפלטים שלה ל-<span class="math">\(V\)</span>, אז אני רוצה למצוא <span class="math">\(D\)</span> כך ש-<span class="math">\(k\left(D\right)\subseteq V\)</span>. כאן הרציפות של הפונקציות המעורבות נכנסת לתמונה. ההגדרה החשובה ביותר לרציפות של פונקציה, כזו שעובדת גם במרחבים טופולוגיים כלליים, היא זו: <span class="math">\(f:A\to B\)</span> היא רציפה אם לכל <span class="math">\(V\subseteq B\)</span> פתוחה, גם <span class="math">\(f^{-1}\left(V\right)\)</span> היא פתוחה. כעת, <span class="math">\(g\left(d\right)\in V\)</span> ו-<span class="math">\(V\)</span> פתוחה, אז <span class="math">\(d\)</span> שייכת ל-<span class="math">\(D=g^{-1}\left(V\right)\)</span> הפתוחה. חד-חד-הערכיות של <span class="math">\(\Phi\)</span> מבטיחה לי עכשיו ש-<span class="math">\(g|_{D}=k|_{D}\)</span>.</p>
<p>מה ראינו? שלכל נקודה <span class="math">\(d\in B\)</span> שרירותית ש-<span class="math">\(g,k\)</span> מסכימות עליה יש סביבה פתוחה ש-<span class="math">\(g,k\)</span> מסכימות עליה. אז בואו ניקח את איחוד <strong>כל</strong> הסביבות של כל הנקודות ב-<span class="math">\(B\)</span> ש-<span class="math">\(g,k\)</span> מסכימות עליהן, כלומר כל הנקודות שמקיימות <span class="math">\(\left|g\left(x\right)-k\left(x\right)\right|=0\)</span> (תכף נבין למה הסימון המוזר הזה). האיחוד הזה הוא של קבוצות פתוחות, ולכן הוא קבוצה פתוחה (זו תוצאה בסיסית למדי, נסו להוכיח אותה לעצמכם). והוא כמובן שווה לקבוצת כל הנקודות שעליהן <span class="math">\(g,k\)</span> מזדהות (שוב, אם זה לא ברור, נסו להוכיח זאת לעצמכם).</p>
<p>מה נשאר? כל הנקודות ב-<span class="math">\(B\)</span> שעליהן <span class="math">\(g,k\)</span> <strong>לא</strong> מסכימות, שאנחנו מקווים שהוא קבוצה ריקה. דרך אחרת לכתוב את הקבוצה הזו היא בתור אוסף כל הנקודות שמקיימות <span class="math">\(\left|g\left(x\right)-k\left(x\right)\right|>0\)</span>, ומי שקצת משופשף בטופולוגיה ודאי יצעק מייד שזו בבירור קבוצה פתוחה, כי <span class="math">\(g,k\)</span> הן רציפות ואי השוויון הוא חזק. לא אכתוב כאן הוכחת אפסילון-דלתא מלאה לטענה הזו כי שוב - ניחשתם - זה תרגיל טוב, אבל הנה הרעיון: נניח ש-<span class="math">\(x\)</span> מקיימת <span class="math">\(\left|g\left(x\right)-k\left(x\right)\right|>0\)</span> וש-<span class="math">\(y\)</span> היא נקודה "קרובה" ל-<span class="math">\(x\)</span>. בגלל ש-<span class="math">\(g,k\)</span> רציפות, זה אומר שהערך של <span class="math">\(g\left(y\right)\)</span> "קרוב" לערך של <span class="math">\(g\left(x\right)\)</span>, ושהערך של <span class="math">\(k\left(y\right)\)</span> "קרוב" לערך של <span class="math">\(k\left(x\right)\)</span> ולכן הערך של <span class="math">\(\left|g\left(y\right)-k\left(y\right)\right|\)</span> הוא "קרוב" לערך של <span class="math">\(\left|g\left(x\right)-k\left(x\right)\right|\)</span>. היופי כאן הוא שאנחנו מסוגלים לשלוט על מידת ה"קרבה" הזו ולהקטין את ההפרש כמה שנרצה. לכן, מכיוון ש-<span class="math">\(\left|g\left(x\right)-k\left(x\right)\right|\)</span> גדול <strong>ממש</strong> מאפס, נאמר <span class="math">\(\varepsilon\)</span>, אנחנו יכולים לבחור את רמת הקרבה של <span class="math">\(y\)</span> אל <span class="math">\(x\)</span> בצורה שתבטיח ש-<span class="math">\(\left|g\left(y\right)-k\left(y\right)\right|\)</span> יהיה רחוק מ-<span class="math">\(\left|g\left(x\right)-k\left(x\right)\right|\)</span> רק עד כדי <span class="math">\(\frac{\varepsilon}{2}\)</span>, ולכן עדיין גדול מאפס.</p>
<p>מסקנה: קיבלנו ש-<span class="math">\(B\)</span> היא איחוד של שתי קבוצות פתוחות זרות. לכן אחת מהן חייבת להיות ריקה. <span class="math">\(\left|g\left(x\right)-k\left(x\right)\right|=0\)</span> כמובן לא ריקה כי היא כוללת את <span class="math">\(a\)</span>, ולכן הקבוצה השניה ריקה, מה שאומר ש-<span class="math">\(g\)</span> שווה זהותית ל-<span class="math">\(k\)</span> וסיימנו את כל ההוכחה!</p>
<h1>פרק שישי, ובו אנחנו מוכיחים את משפט הפונקציה ההפוכה, וזה ארוך וקשה כפי שהבטחנו</h1>
<p>את כל המהומה שהייתה עד עכשיו הצגתי בסדר הפוך ביחס לספרים, שבהם מתחילים ממשפט הפונקציה ההפוכה. למה? כי מוטיבציה. כדי שנראה שזה שימושי ומועיל ומעניין, ולנסות לתת לשלושה מכם שהגיעו עד לכאן מוטיבציה למה לנסות ולהבין איך מוכיחים את המשפט.</p>
<p>שתי הערות שכדאי לתת מראש: ראשית, אני הולך להשתמש בהוכחה בכל מני טענות ומושגים מטופולוגיה קבוצתית. אם אתם לא מכירים, תוכלו פשוט להאמין לי בנקודות הללו, ומומלץ לכם בכל מקרה לרוץ ללמוד טופולוגיה קבוצתית כי זה תחום נפלא. שנית, עד כה בכל הפוסטים לא ממש טרחתי להסביר מה זה הסימן <span class="math">\(\left|\cdot\right|\)</span> שאני משתמש בו. ההנחה המובלעת הייתה שמדובר על הנורמה הרגילה על <span class="math">\(\mathbb{R}^{n}\)</span>: <span class="math">\(\left|x\right|_{2}=\sqrt{\sum_{i=1}^{n}x_{i}^{2}}\)</span>. עם זאת, הייתי יכול להשתמש באותה מידה גם בנורמה אחרת, נורמת הסופרמום, שמוגדרת בתור <span class="math">\(\left|x\right|_{\infty}=\sup\left\{ \left|x_{1}\right|,\dots,\left|x_{n}\right|\right\} \)</span>. שתי הנורמות הללו הן שקולות, במובן זה שהן מגדירות את אותה <strong>טופולוגיה</strong> של המרחב (אותן קבוצות פתוחות) ובאופן כללי מקיימות את אותן התכונות ולכן כל ההוכחות שנתתי עד כה עובדות באותה מידה עם שתיהן; עם זאת, הפעם יהיה לי קל יותר להשתמש בעיקר בנורמות הסופרמום, ולכן אסמן אותה ב-<span class="math">\(\left|\cdot\right|\)</span> ואילו את הנורמה הרגילה ב-<span class="math">\(\|\cdot\|\)</span>.</p>
<p>בואו נזכור לרגע מה קורה במקרה החד ממדי. אם יש לנו פונקציה <span class="math">\(f:\mathbb{R}\to\mathbb{R}\)</span> שהנגזרת שלה היא רציפה ושונה מאפס, נאמר חיובית, בנקודה <span class="math">\(a\)</span>, אז זה אומר שיש סביבה של <span class="math">\(a\)</span> שבכולה מתקיים <span class="math">\(f^{\prime}\left(x\right)&gt;0\)</span> (הרציפות של הנגזרת הכרחית פה). מכאן שהפונקציה היא מונוטונית עולה בסביבה הזו ולכן חד חד ערכית שם ולכן הפיכה. הדבר הראשון שנעשה יהיה להכליל את הטיעון הזה גם עבור פונקציה <span class="math">\(F:\mathbb{R}^{n}\to\mathbb{R}^{n}\)</span> כללית שהיא <span class="math">\(C_{1}\)</span> בקבוצה פתוחה <span class="math">\(A\subseteq\mathbb{R}^{n}\)</span> ועבור <span class="math">\(a\in A\)</span> כלשהו מתקיים <span class="math">\(\det Df\left(a\right)\ne0\)</span>.</p>
<p>הרעיון יהיה למצוא סביבה כלשהי של <span class="math">\(a\)</span> וקבוע <span class="math">\(\alpha>0\)</span> כך שלכל שתי נקודות <span class="math">\(x,y\)</span> בסביבה הזו מתקיים <span class="math">\(\left|F\left(x\right)-F\left(y\right)\right|\ge\alpha\left|x-y\right|\)</span>, כאשר כאן ערך מוחלט מייצג את נורמת הסופרמום - הערך המוחלט המקסימלי של כניסה של הוקטור. זה מבטיח שאם <span class="math">\(x\ne y\)</span> אז <span class="math">\(F\left(x\right)\ne F\left(y\right)\)</span>, מה שנותן לנו את החד-חד-ערכיות המבוקשת. נזדקק לכמה חישובים וכדי לפשט את הסימונים אני אסמן ב-<span class="math">\(E\)</span> את הטרנספורמציה הלינארית <span class="math">\(DF\left(a\right)\)</span>. על פי ההנחה שלנו, <span class="math">\(E\)</span> הפיכה. עכשיו אפשר לקשר את המרחק בין נקודות והמרחק בין ההפעלה של <span class="math">\(E\)</span> עליהן, אבל חסם שבמבט ראשון נראה "לא נכון" כי הוא חוסם את הכיוון ההפוך:</p>
<p><span class="math">\(\left|x-y\right|=\left|E^{-1}\left(Ex-Ey\right)\right|\le n\left|E^{-1}\right|\left|Ex-Ey\right|\)</span></p>
<p>המעבר לאי-השוויון דורש הסבר: כאמור, <span class="math">\(\left|E^{-1}\right|\)</span> מייצג כאן את נורמת הסופרמום של המטריצה - המקסימום מבין ערכי הכניסות של <span class="math">\(E^{-1}\)</span> בערך מוחלט. אפשר להוכיח ישירות מההגדרה שאם <span class="math">\(A,B\)</span> הן מטריצות מסדרים <span class="math">\(k\times n\)</span> ו-<span class="math">\(n\times m\)</span> אז <span class="math">\(\left|AB\right|\le n\left|A\right|\left|B\right|\)</span>; אנחנו חושבים על <span class="math">\(Ex-Ey\)</span> בתור וקטור (מסדר <span class="math">\(n\times1\)</span>).</p>
<p>ה-<span class="math">\(\alpha\)</span> שאנחנו מחפשים כעת נמצא מולנו: <span class="math">\(\alpha=\frac{1}{2n\left|E^{-1}\right|}\)</span>. מייד אנחנו מקבלים ש-<span class="math">\(\left|Ex-Ey\right|\ge2\alpha\left|x-y\right|\)</span>. מה עכשיו?</p>
<p>עכשיו הגיע הזמן להכניס את <span class="math">\(F\)</span> לתמונה. בואו נגדיר פונקציה <span class="math">\(H\left(x\right)=F\left(x\right)-Ex\)</span> - הפונקציה הזו מתארת את "הטעות" של <span class="math">\(E\)</span> בנקודה <span class="math">\(x\)</span>. גזירה שלה היא טריוויאלית: <span class="math">\(DH\left(x\right)=DF\left(x\right)-E\)</span> (זוכרים? הנגזרת של טרנספורמציה לינארית זו היא בעצמה). מסקנה: <span class="math">\(DH\left(a\right)=DF\left(a\right)-E=E-E=0\)</span>. מכיוון ש-<span class="math">\(DF\left(x\right)\)</span> היא רציפה, כך גם <span class="math">\(H\)</span>, ולכן קיים <span class="math">\(\varepsilon>0\)</span> כך שלכל <span class="math">\(x\)</span> עבורו <span class="math">\(\left|a-x\right|<\varepsilon\)</span>, מתקיים ש-<span class="math">\(\left|DH\left(x\right)\right|<\frac{\alpha}{n}\)</span>.</p>
<p>היכולת שלנו לשלוט על גודל הנגזרת של פונקציה מאפשרת לנו לשלוט על הקצב שבו היא משתנה. בואו נזכר במשפט מאינפי רגיל - משפט הערך הממוצע של לגראנז': אם <span class="math">\(f\)</span> גזירה בקטע <span class="math">\(\left[a,b\right]\)</span> אז קיימת נקודה <span class="math">\(c\in\left[a,b\right]\)</span> כך ש-<span class="math">\(f\left(b\right)-f\left(a\right)=\left(b-a\right)f^{\prime}\left(c\right)\)</span>. חסם על גודל הנגזרת בקטע נותן לנו חסם על <span class="math">\(f^{\prime}\left(c\right)\)</span> ולכן על <span class="math">\(f\left(b\right)-f\left(a\right)\)</span>. אנחנו נעשה דבר דומה עבור <span class="math">\(H\)</span>, אבל על הנגזרות החלקיות שלה: <span class="math">\(\left|H_{i}\left(x\right)-H_{i}\left(y\right)\right|=\left|DH_{i}\left(c\right)\left(x-y\right)\right|\le n\left|DH_{i}\left(c\right)\right|\left|x-y\right|\le\alpha\left|x-y\right|\)</span>. מכיוון שאנחנו עובדים בנורמת הסופרמום, המסקנה היא שמתקיים</p>
<p><span class="math">\(\alpha\left|x-y\right|\ge\left|H\left(x\right)-H\left(y\right)\right|\)</span> (תרגיל: לחשוב אילו תיקונים היו נדרשים כדי שההוכחה תעבוד עם הנורמה האוקלידית הרגילה; תראו חיש קל שזו סתם עוד עבודה טכנית ולכן היתרון שבשימוש בנורמת הסופרמום ברור).</p>
<p>אם נפתח את <span class="math">\(H\)</span> לפי ההגדרה, נקבל גם חסם תחתון על ההפרש. זכרו שבאופן כללי מתקיים <span class="math">\(\left|x-y\right|\ge\left|x\right|-\left|y\right|\)</span> (כי <span class="math">\(\left|x\right|=\left|x-y+y\right|\le\left|x-y\right|+\left|y\right|\)</span>), ולכן:</p>
<p><span class="math">\(\left|H\left(x\right)-H\left(y\right)\right|=\left|F\left(x\right)-Ex-\left(F\left(y\right)-Ey\right)\right|=\left|\left(Ey-Ex\right)-\left(F\left(y\right)-F\left(x\right)\right)\right|\ge\)</span></p>
<p><span class="math">\(\left|Ey-Ex\right|-\left|F\left(y\right)-F\left(x\right)\right|\ge2\alpha\left|x-y\right|-\left|F\left(y\right)-F\left(x\right)\right|\)</span></p>
<p>משילוב החסם העליון והתחתון נקבל <span class="math">\(\left|F\left(x\right)-F\left(y\right)\right|\ge\alpha\left|x-y\right|\)</span> - בדיוק מה שרצינו. קצת קסם, במובן זה שעדיין לא ברור מאיפה פתאום זה צץ.</p>
<p>סיימנו עם החלק הקל - להראות ש-<span class="math">\(F\)</span> הפיכה בסביבה של <span class="math">\(a\)</span>. כלומר, ראינו שקיימת קבוצה פתוחה <span class="math">\(A\)</span> כך ש-<span class="math">\(F\)</span> היא חח"ע על <span class="math">\(A\)</span>. כדי להפוך אותה צריך לדבר גם על התמונה שלה, <span class="math">\(B=F\left(A\right)\)</span>. אנחנו כבר יודעים ש-<span class="math">\(F^{-1}:B\to A\)</span> קיימת והיא חח"ע ועל, אבל מה אנחנו יודעים על <span class="math">\(B\)</span> עצמה? חלק ממה שהמשפט בא להבטיח הוא ש-<span class="math">\(B\)</span> היא נחמדה - שהיא קבוצה פתוחה בעצמה. איך נראה את זה?</p>
<p>אינטואיטיבית אולי לא ברור מה הבעיה. אם <span class="math">\(F:A\to B\)</span>. לפעמים קל להתבלבל ולחשוב שפונקציה רציפה היא בעלת התכונה שהתמונה של קבוצה פתוחה היא קבוצה פתוחה. בפועל זה ההפך שהוא נכון - <strong>המקור</strong> של קבוצה פתוחה הוא קבוצה פתוחה. דוגמה פשוטה מאוד לפונקציה רציפה שאינה מעבירה קבוצה פתוחה לקבוצה פתוחה היא <span class="math">\(f:\mathbb{R}\to\mathbb{R}\)</span> קבועה, למשל <span class="math">\(f\left(x\right)=0\)</span>; התמונה של <span class="math">\(\mathbb{R}\)</span> היא הקבוצה הלא פתוחה <span class="math">\(\left\{ 0\right\} \)</span> (לא פתוחה, כי כל סביבה של 0 תכיל נקודות שאינן בקבוצה הזו). דוגמה קצת פחות טריוויאלית היא <span class="math">\(f\left(x\right)=\begin{cases}x & 0\le x\le1\\0 & x&lt;0\\1 & x\ge1\end{cases}\)</span> שמעבירה את הקבוצה הפתוחה <span class="math">\(\mathbb{R}\)</span> אל הקטע הסגור <span class="math">\(\left[0,1\right]\)</span> אבל היא בבירור רציפה בתור "הדבקה" של שלוש פונקציות רציפות שמסכימות זו עם זו בנקודות ההדבקה. אז מה השתבש כאן? השתבש שהפונקציה הרציפה "מועכת" את הקבוצה הפתוחה שהיא מקבלת ויוצרת בה קצוות סגורים. אלא ש"מעיכה" כזו מונעת מהפונקציה להיות חד-חד-ערכית - אנחנו חיביים שכמה ערכים שונים יימעכו ביחד לאותו פלט. לכן בסיטואציה שלנו, שבה הפונקציה היא חד-חד-ערכית, יש לנו תקווה שזה יעבוד.</p>
<p>כפי שהזהרתי, אני הולך להשתמש בכמה תעלולים מטופולוגיה קבוצתית בלי להוכיח אותם במפורש, ואני מקווה שתסלחו לי. ראשית, בואו ניקח <span class="math">\(b\in B\)</span>. המטרה שלנו היא למצוא <span class="math">\(\delta\)</span> כך שהכדור הפתוח ברדיוס <span class="math">\(\delta\)</span> סביב <span class="math">\(B\)</span> מוכל כולו ב-<span class="math">\(B\)</span>, דהיינו לכל <span class="math">\(y\)</span> שמקיים <span class="math">\(\left|y-b\right|<\delta\)</span> מתקיים ש-<span class="math">\(y\in B\)</span>, כלומר שהוא תמונה של <span class="math">\(x\)</span> כלשהו: <span class="math">\(y=F\left(x\right)\)</span> עבור <span class="math">\(x\in A\)</span>.</p>
<p>לשם כך, ראשית כל בואו נסתכל על <span class="math">\(a=F^{-1}\left(b\right)\)</span>. ניקח כדור <strong>סגור</strong> <span class="math">\(Q\)</span> שמכיל את <span class="math">\(a\)</span> ומוכל כולו ב-<span class="math">\(A\)</span> (זה אפשרי כי <span class="math">\(A\)</span> פתוחה). השפה <span class="math">\(BdQ\)</span> של הכדור היא קבוצה סגורה וחסומה, ולכן קומפקטית; פונקציה רציפה מעבירה קבוצה קומפקטית לקבוצה קומפקטית, ולכן <span class="math">\(F\)</span> מעבירה את השפה של הכדור לקבוצה קומפקטית. הקבוצה הזו לא מכילה את <span class="math">\(b\)</span> אחרת היינו מקבלים סתירה לחד-חד-ערכיות של <span class="math">\(F\)</span> (הרי <span class="math">\(a\)</span> לא נכלל בשפה של הכדור שמקיף את <span class="math">\(A\)</span>). לכן אפשר למצוא <span class="math">\(\delta\)</span> כך שהכדור הפתוח סביב <span class="math">\(b\)</span> ברדיוס <span class="math">\(2\delta\)</span> זר ל-<span class="math">\(F\left(BdQ\right)\)</span>. מצאנו את ה-<span class="math">\(\delta\)</span> שלנו; מה שצריך להראות הוא שאם <span class="math">\(c\)</span> היא נקודה כלשהי שרחוקה מ-<span class="math">\(b\)</span> עד כדי <span class="math">\(\delta\)</span> (בנורמה הרגילה ולא בנורמת הסופרמום), אז קיים <span class="math">\(x\in A\)</span> כך ש-<span class="math">\(F\left(x\right)=c\)</span>.</p>
<p>בואו נגדיר פונקציה שאומרת כמה <span class="math">\(x\)</span> "מפספס" את <span class="math">\(c\)</span>: <span class="math">\(\phi\left(x\right)=\|F\left(x\right)-c\|^{2}\)</span>. מכיוון ש-<span class="math">\(F\)</span> ב-<span class="math">\(C^{r}\)</span>, כך גם <span class="math">\(\phi\)</span>, ומכיוון ש-<span class="math">\(Q\)</span> קומפקטית, קיים ל-<span class="math">\(\phi\)</span> מינימום מעל <span class="math">\(Q\)</span>, ונסמן ב-<span class="math">\(d\)</span> את הנקודה שבה מתקבל המינימום הזה, שאנחנו רוצים להראות כמובן שהוא 0.</p>
<p>ראשית אני רוצה להראות שהמינימום הזה חייב להתקבל בנקודה <strong>פנימית</strong> של <span class="math">\(Q\)</span> ולא על השפה של <span class="math">\(Q\)</span>. נקודות על השפה מקיימות, כמובן, ש-<span class="math">\(\|F\left(x\right)-b\|\ge\delta\)</span>, כי הסכמנו כבר שהכדור הפתוח ברדיוס <span class="math">\(2\delta\)</span> סביב <span class="math">\(b\)</span> זר לתמונה של השפה, זה האופן שבו בחרנו את <span class="math">\(\delta\)</span>. אם כן, הערך שנקודות על השפה מחזירות הוא "יחסית גדול". מצד שני, <span class="math">\(\phi\left(a\right)=\|F\left(a\right)-c\|^{2}=\|b-c\|^{2}&lt;\delta^{2}\)</span> כי הנחת המוצא שלנו הייתה שהמרחק בין <span class="math">\(b\)</span> ל-<span class="math">\(c\)</span> הוא פחות מ-<span class="math">\(\delta\)</span>. מכיוון שאנחנו תמיד יכולים לבחור <span class="math">\(\delta<1\)</span> הרי ש-<span class="math">\(\delta^{2}&lt;\delta\)</span>, ומכאן שעבור <span class="math">\(a\)</span> הערך המוחזר הוא "יחסית קטן", ולכן המינימום חייב להחזיר ערך <strong>עוד יותר</strong> קטן ולכן הוא לא יכול להתקבל על השפה.</p>
<p>החשיבות של כך שהמינימום לא מתקבל על השפה היא שזה מראה כי מדובר על מינימום מקומי, כלומר יש סביבה של הנקודה שבה המינימום מתקבל שבה כל הנקודות מחזירות ערך גדול יותר. ראינו בפוסט הקודם שהמשמעות של זה היא שהנגזרת של <span class="math">\(\phi\)</span> בנקודה הזו מתאפסת. אז בואו נכתוב את <span class="math">\(\phi\)</span> באופן מפורש, ונגזור אותה:</p>
<p><span class="math">\(\phi\left(x\right)=\sum_{i=1}^{n}\left(F_{i}\left(x\right)-c_{i}\right)^{2}\)</span></p>
<p>נגזרת חלקית של פונקציה כזו, זה קל:</p>
<p><span class="math">\(D_{j}\phi\left(x\right)=\sum_{i=1}^{n}2\left(F_{i}\left(x\right)-c_{i}\right)D_{j}F_{i}\left(x\right)\)</span></p>
<p>וכל הנגזרות החלקיות צריכות להתאפס ב-<span class="math">\(d\)</span>. כלומר נקבל <span class="math">\(\sum_{i=1}^{n}\left(F_{i}\left(d\right)-c_{i}\right)D_{j}F_{i}\left(d\right)=0\)</span>. את הדבר הזה אפשר לתאר בתור מכפלה סקלרית של שני וקטורים: וקטור ה"טעויות", <span class="math">\(v=\left[F_{1}\left(d\right)-c_{1},\dots,F_{n}\left(d\right)-c_{n}\right]\)</span>, והוקטור שמתאים לנגזרת ה-<span class="math">\(j\)</span>-ית של <span class="math">\(F\)</span>, <span class="math">\(D_{j}F\)</span>. יש לנו <span class="math">\(n\)</span> משוואות כאלו, אחת לכל נגזרת חלקית של <span class="math">\(F\)</span>, ואם נאחד את כולן נקבל את המשוואה הבאה של מכפלת וקטור במטריצה: <span class="math">\(v\cdot DF=0\)</span>. אחת מההנחות שלנו, כזכור, היא ש-<span class="math">\(DF\)</span> היא הפיכה, ולכן על ידי כפל בהופכית שלה נקבל ש-<span class="math">\(v=0\)</span>, והמסקנה היא ש-<span class="math">\(F_{i}\left(d\right)=c_{i}\)</span> לכל <span class="math">\(i\)</span>, כלומר <span class="math">\(F\left(d\right)=c\)</span>, וזה מה שרצינו.</p>
<p>סיכום ביניים: הייתה לנו פונקציה <span class="math">\(F:A\to\mathbb{R}^{n}\)</span>. הראינו קבוצה פתוחה <span class="math">\(B\)</span> כך ש-<span class="math">\(F:A\to B\)</span> היא חח"ע ועל, כלומר הפיכה; אני אסמן את הההופכית ב-<span class="math">\(G\)</span>. המטרה שלנו היא להראות ש-<span class="math">\(G\)</span> גזירה. נעשה את זה בשני שלבים - קודם נוכיח שהיא רציפה, ואז נעבור לגזירות. רציפות זה קל למדי ונובע בחינם ממה שכבר עשינו: בטופולוגיה קבוצתית רואים שהגדרה שקולה לרציפות של <span class="math">\(G\)</span> היא שלכל קבוצה פתוחה <span class="math">\(U\subseteq A\)</span>, ה<strong>מקור</strong> <span class="math">\(G^{-1}\left(U\right)\)</span> הוא קבוצה פתוחה. אבל <span class="math">\(G^{-1}\left(U\right)=F\left(U\right)\)</span>, ולכן אפשר לחזור על כל הטירוף שהתבססנו עליו עד כה כדי להוכיח ש-<span class="math">\(B\)</span> פתוחה בהינתן ש-<span class="math">\(A\)</span> פתוחה, כדי להוכיח ש-<span class="math">\(F\left(U\right)\)</span> פתוחה בהינתן ש-<span class="math">\(U\)</span> פתוחה. קיבלנו ש-<span class="math">\(G\)</span> רציפה. תודה לארדש, נותר רק להוכיח שהיא גזירה. וזה יהיה החלק הכי טכני פה.</p>
<p>אנחנו כמובן יודעים מה הנגזרת הולכת להיות: כבר ראינו בפוסט קודם שמכלל השרשרת נובע ש<strong>אם</strong> <span class="math">\(G\)</span> גזירה בנקודה <span class="math">\(b=F\left(a\right)\)</span>, אז בהכרח הנגזרת שלה היא <span class="math">\(\left(DF\left(a\right)\right)^{-1}\)</span>, כלומר ההופכית של הנגזרת של <span class="math">\(F\)</span> באותה נקודה. הבעיה היחידה היא שלא מובטח לנו שהנגזרת של <span class="math">\(F\)</span> אכן הפיכה בכל <span class="math">\(A\)</span> - בניסוח המקורי של המשפט אנחנו רק דורשים שתהיה נקודה כלשהי שבה הנגזרת הפיכה, ואז המשפט מבטיח שתהיה לנקודה הזו סביבה פתוחה שבה הפונקציה תהיה הפיכה עם נגזרת נחמדה של הפונקציה ההפוכה. מכאן שייתכן שנצטרך לצמצם את <span class="math">\(A\)</span> לסביבה קטנה ביותר, בהתאם לשאלה איפה <span class="math">\(DF\)</span> אינה הפיכה; אבל הרציפות של <span class="math">\(DF\)</span> מבטיחה שתהיה סביבה כזו (זה נובע מכך שטרנספורמציה לינארית היא הפיכה אם ורק אם הדטרמיננטה שלה היא אפס, ושדטרמיננטה היא פונקציה רציפה).</p>
<p>אם כן, הצטמצמנו לנקודות שבהן הנגזרת של <span class="math">\(F\)</span> הפיכה. אם נסמן את הנגזרת הזו ב-<span class="math">\(E=DF\left(a\right)\)</span> אז אנחנו רוצים להראות ש-<span class="math">\(E^{-1}\)</span> היא הנגזרת ב-<span class="math">\(b=F\left(a\right)\)</span>. נחזור להגדרה: זה אומר שצריך להראות ש-</p>
<p><span class="math">\(\lim_{k\to0}\frac{G\left(b+k\right)-G\left(b\right)-E^{-1}k}{\left|k\right|}=0\)</span></p>
<p>כרגיל, הטריק הוא בלדעת לפרק את המפלצת הזו לכמה חלקים שאנחנו יודעים לטפל בכל אחד מהם בנפרד. ראשית כל נסמן <span class="math">\(\Delta\left(k\right)=G\left(b+k\right)-G\left(b\right)\)</span>, כלומר הגבול שלנו הוא של הביטוי <span class="math">\(\frac{\Delta\left(k\right)-E^{-1}k}{\left|k\right|}\)</span>. כעת נכפול ונחלק ב-<span class="math">\(\left|\Delta\left(k\right)\right|\)</span> ונוציא את <span class="math">\(E^{-1}\)</span> החוצה ונקבל את הביטוי</p>
<p><span class="math">\(-E^{-1}\left[\frac{k-E\cdot\Delta\left(k\right)}{\left|\Delta\left(k\right)\right|}\right]\frac{\left|\Delta\left(k\right)\right|}{\left|k\right|}\)</span></p>
<p>קיבלנו מכפלה של שלושה ביטויים. <span class="math">\(-E^{-1}\)</span> הוא קבוע ולכן לא משפיע על הגבול. מה שנשאר לנו להראות הוא שהגורם האמצעי שואף לאפס, והגורם הימני "לא מפריע", כלומר הוא חסום כאשר <span class="math">\(k\)</span> שואף לאפס.</p>
<p>הטריק בביטוי האמצעי הוא להראות שהוא שואף לאפס בגלל שהביטוי המתאים לנגזרת של <span class="math">\(F\)</span> שואף לאפס. זאת משום ש-</p>
<p><span class="math">\(b+k=F\left(G\left(b+k\right)\right)=F\left(G\left(b\right)+\Delta\left(k\right)\right)=F\left(a+\Delta\left(k\right)\right)\)</span></p>
<p>או במילים אחרות, <span class="math">\(k=F\left(a+\Delta\left(k\right)\right)-F\left(a\right)\)</span>. לכן הביטוי שבסוגריים הוא בעצם</p>
<p><span class="math">\(\frac{F\left(a+\Delta\left(k\right)\right)-F\left(a\right)-E\cdot\Delta\left(k\right)}{\left|\Delta\left(k\right)\right|}\)</span></p>
<p>ומהגדרת הנגזרת, כאשר <span class="math">\(\Delta\left(k\right)\)</span> שואף לאפס, הביטוי הזה שואף לאפס. מכיוון שכאשר <span class="math">\(k\)</span> שואף לאפס כך גם <span class="math">\(\Delta\left(k\right)\)</span>, קיבלנו את מה שרצינו.</p>
<p>כל ההוכחה מתרכזת כעת, כמו שקורה <strong>המון</strong> באנליזה, בלהראות שאיזה שהוא ביטוי הוא חסום - הביטוי <span class="math">\(\frac{\left|\Delta\left(k\right)\right|}{\left|k\right|}\)</span>, כאשר <span class="math">\(k\to0\)</span>.</p>
<p>אם תחזרו לתחילת הסעיף הזה תזכרו שהוכחנו שקיימת סביבה של <span class="math">\(a\)</span>, נקרא לה <span class="math">\(C\)</span>, ו-<span class="math">\(\alpha>0\)</span>, כך שלכל שתי נקודות <span class="math">\(x_{0},x_{1}\in C\)</span> מתקיים <span class="math">\(\left|F\left(x_{0}\right)-F\left(x_{1}\right)\right|\ge\alpha\left|x_{0}-x_{1}\right|\)</span>. בואו נסתכל עכשיו על <span class="math">\(F\left(C\right)\)</span>, שהיא סביבה של <span class="math">\(b\)</span>, ורק על ערכי <span class="math">\(\left|k\right|\)</span> קטנים דיו ש-<span class="math">\(b+k\)</span> מוכלת ב-<span class="math">\(F\left(C\right)\)</span> לכל <span class="math">\(k\)</span> כזה. במקרה הזה נבחר <span class="math">\(x_{0}=G\left(b+k\right)\)</span> ו-<span class="math">\(x_{1}=G\left(b\right)\)</span>, ונפעיל את אי השוויון למעלה עליהם, תוך שימוש בכך ש-<span class="math">\(F\)</span> מבטל את <span class="math">\(G\)</span>. כלומר, נקבל <span class="math">\(\left|k\right|=\left|b+k-b\right|\ge\alpha\left|G\left(b+k\right)-G\left(b\right)\right|=\alpha\left|\Delta\left(k\right)\right|\)</span>. כלומר קיבלנו ש-<span class="math">\(\frac{\left|\Delta\left(k\right)\right|}{\left|k\right|}\le\frac{1}{\alpha}\)</span>, וזה מה שרצינו.</p>
<p>נשאר רק דבר אחד לסיום, שבו אנפנף טיפה בידיים אבל לא יותר מדי, וזה להראות שאם <span class="math">\(F\)</span> שייכת למחלקה <span class="math">\(C^{r}\)</span> (גזירה ברציפות <span class="math">\(r\)</span> פעמים) כך גם <span class="math">\(G\)</span>. זה נראה כמו הדבר הכי כבד כאן, אבל מן הסתם את העבודה הקשה כבר עשינו ונשתמש בטיעון פשוט יחסית לצורך ההוכחה. הרעיון הוא שמכיוון שאנחנו יודעים איך לגזור את <span class="math">\(G\)</span>, אנחנו גם יודעים (על פי כלל השרשרת) בדיוק איך הנגזרת שלה תיראה:</p>
<p><span class="math">\(DG\left(b\right)=\left[DF\left(G\left(b\right)\right)\right]^{-1}\)</span></p>
<p>או במילים אחרות, <span class="math">\(DG\)</span> היא <strong>הרכבה</strong> של שלוש פונקציות: <span class="math">\(G\)</span>, שעליה מרכיבים את <span class="math">\(DF\)</span>, שעליה מרכיבים את האופרטור שמעתיק טרנספורמציה לינארית להופכית שלה. אפשר להראות שהאופרטור הזה הוא ב-<span class="math">\(C^{\infty}\)</span> וש-<span class="math">\(F\)</span> היא ב-<span class="math">\(C^{r}\)</span>, והרכבה של פונקציות ב-<span class="math">\(C^{r}\)</span> היא ב-<span class="math">\(C^{r}\)</span>, ולכן כל מה שצריך לעשות הוא לדבר על <span class="math">\(G\)</span> עצמה, במין טיעון אינדוקטיבי שקצת נראה כמו מישהו שמרים את עצמו על ידי משיכה בשרוכי הנעליים: אנחנו כבר יודעים ש-<span class="math">\(G\)</span> רציפה כי הראינו זאת במפורש, ולכן גם <span class="math">\(DG\)</span> רציפה, כהרכבה של שלוש פונקציות רציפות, ומכאן ש-<span class="math">\(G\)</span> בעצם שייכת ל-<span class="math">\(C^{1}\)</span>; אבל אם <span class="math">\(G\)</span> שייכת ל-<span class="math">\(C^{1}\)</span> אז גם <span class="math">\(DG\)</span> שייכת ל-<span class="math">\(C^{1}\)</span> כהרכבה של שלוש פונקציות ב-<span class="math">\(C^{1}\)</span>, וכן הלאה באינדוקציה עד אשר אנחנו נתקעים ב-<span class="math">\(C^{r}\)</span> כי ההרכבה שלנו כוללת גם את <span class="math">\(F\)</span>, שאנחנו לא מסוגלים להגיד עליה כלום מעבר לכך שהיא ב-<span class="math">\(C^{r}\)</span>.</p>
<p>זה טיעון יפהפה ששווה את נפנוף הידיים. גם בגלל ה"משיכה בשרוכי נעליים" וגם בגלל איך שפתאום אני מכניס לתמונה את האופרטור שלוקח פונקציה להופכית שלה ומשתמש בגזירות <strong>שלו</strong> כטיעון - זו מעין יציאה מהמסגרת שבה היינו עד עכשיו. אני רק מקווה שהצלחתם לשרוד עד לכאן כדי ליהנות מזה.</p>
<h1>פרק שביעי, ובו אנו שובתים מכל מלאכה</h1>
<p>טוב, זה היה מתיש, אין לי כוח לכתוב סיום מתחכם.</p>
        </article>
        
        <footer>
            <p>© כל הזכויות שמורות לגדי אלכסנדרוביץ'</p>
        </footer>
    </div>

    
    <script>
        function toggleMobileMenu() {
            const navLinks = document.getElementById('navLinks');
            navLinks.classList.toggle('expanded');
        }
        
        function searchPosts() {
            const searchTerm = document.getElementById('searchInput').value;
            if (searchTerm.trim()) {
                window.location.href = '/blog/post_list.html?search=' + encodeURIComponent(searchTerm);
            }
        }
        
        document.getElementById('searchInput').addEventListener('keypress', function(e) {
            if (e.key === 'Enter') {
                searchPosts();
            }
        });
    </script>
    
    
    <!-- Auto-render KaTeX math -->
    <script>
        document.addEventListener("DOMContentLoaded", function() {
            renderMathInElement(document.body, {
                delimiters: [
                    {left: "\\[", right: "\\]", display: true},
                    {left: "\\(", right: "\\)", display: false}
                ],
                throwOnError: false
            });
        });
    </script>

</body>
</html>