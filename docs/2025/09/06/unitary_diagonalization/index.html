<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>לכסון אוניטרי - לא מדויק</title>
    <link rel="icon" type="image/x-icon" href="/blog/favicon.ico">
    
    
    <!-- KaTeX for math rendering -->
    <link rel="stylesheet" href="https://cdn.jsdelivr.net/npm/katex@0.16.9/dist/katex.min.css">
    <script defer src="https://cdn.jsdelivr.net/npm/katex@0.16.9/dist/katex.min.js"></script>
    <script defer src="https://cdn.jsdelivr.net/npm/katex@0.16.9/dist/contrib/auto-render.min.js"></script>

    
    <style>
        * {
            margin: 0;
            padding: 0;
            box-sizing: border-box;
        }
        
        body {
            font-family: 'Arial', 'David', 'Tahoma', sans-serif;
            line-height: 1.6;
            color: #333;
            background-color: #f5f5f5;
        }
        
        /* Top navigation bar */
        .top-nav {
            background: #2c3e50;
            padding: 15px 20px;
            box-shadow: 0 2px 5px rgba(0,0,0,0.1);
        }
        
        .top-nav .nav-container {
            max-width: 1200px;
            margin: 0 auto;
            display: flex;
            align-items: center;
            justify-content: space-between;
            gap: 20px;
        }
        
        .top-nav .site-title {
            font-size: 1.5em;
            font-weight: bold;
            color: white;
            text-decoration: none;
            white-space: nowrap;
        }
        
        .top-nav .nav-links {
            display: flex;
            gap: 20px;
            align-items: center;
            flex-wrap: wrap;
        }
        
        .top-nav .nav-links a {
            color: #ecf0f1;
            text-decoration: none;
            padding: 5px 10px;
            border-radius: 4px;
            transition: background 0.2s;
            white-space: nowrap;
        }
        
        .top-nav .nav-links a:hover {
            background: #34495e;
        }
        
        .top-nav .search-box {
            display: flex;
            gap: 5px;
        }
        
        .top-nav .search-box input {
            padding: 5px 10px;
            border: none;
            border-radius: 4px;
            font-size: 0.9em;
            min-width: 150px;
        }
        
        .top-nav .search-box button {
            padding: 5px 15px;
            background: #3498db;
            color: white;
            border: none;
            border-radius: 4px;
            cursor: pointer;
            transition: background 0.2s;
        }
        
        .top-nav .search-box button:hover {
            background: #2980b9;
        }
        
        /* Hamburger menu button */
        .menu-toggle {
            display: none;
            background: none;
            border: none;
            font-size: 1.8em;
            color: white;
            cursor: pointer;
            padding: 0;
            line-height: 1;
        }
        
        .menu-toggle:hover {
            opacity: 0.8;
        }
        
        /* Mobile responsive */
        @media (max-width: 768px) {
            .top-nav .nav-container {
                flex-direction: column;
                align-items: stretch;
            }
            
            .top-nav .site-title {
                display: flex;
                justify-content: space-between;
                align-items: center;
                margin-bottom: 0;
                padding: 10px 0;
            }
            
            .menu-toggle {
                display: block;
            }
            
            /* Hide nav links by default on mobile */
            .top-nav .nav-links {
                display: none;
                flex-direction: column;
                width: 100%;
                margin-top: 10px;
            }
            
            /* Show when expanded */
            .top-nav .nav-links.expanded {
                display: flex;
            }
            
            .top-nav .nav-links > a {
                text-align: center;
                padding: 12px;
                border-top: 1px solid rgba(255, 255, 255, 0.2);
            }
            
            .top-nav .search-box {
                width: 100%;
                flex-direction: column;
                margin-top: 10px;
                padding-top: 10px;
                border-top: 1px solid rgba(255, 255, 255, 0.2);
            }
            
            .top-nav .search-box input {
                width: 100%;
                margin-bottom: 5px;
                min-width: 0;
            }
            
            .top-nav .search-box button {
                width: 100%;
            }
        }
        
        /* Blockquote styling */
        blockquote {
            background: #f9f9f9;
            border-right: 5px solid #ccc;
            margin: 1.5em 10px;
            padding: 0.75em 16px;
            position: relative;
            font-style: italic;
        }
        
        blockquote:before {
            content: '"';
            position: absolute;
            top: -10px;
            right: 8px;
            font-size: 3.5em;
            color: #ccc;
            line-height: 1;
        }
        
        blockquote p {
            display: block;
            margin: 0 0 0.75em 0;
        }
        
        blockquote p:last-child {
            margin-bottom: 0;
        }
        
        
        body {
            line-height: 1.8;
        }
        
        .container {
            max-width: 800px;
            margin: 20px auto;
            background: white;
            padding: 40px;
            box-shadow: 0 2px 10px rgba(0,0,0,0.1);
            border-radius: 8px;
        }
        
        header {
            margin-bottom: 40px;
            border-bottom: 2px solid #e0e0e0;
            padding-bottom: 20px;
        }
        
        h1 {
            font-size: 2.5em;
            margin-bottom: 10px;
            color: #2c3e50;
        }
        
        .post-meta {
            color: #7f8c8d;
            font-size: 0.9em;
        }
        
        .post-meta .date {
            margin-left: 15px;
        }
        
        .post-meta .categories,
        .post-meta .tags {
            display: inline;
        }
        
        .post-meta .categories a,
        .post-meta .tags a {
            color: #3498db;
            text-decoration: none;
            margin: 0 5px;
        }
        
        .post-meta .categories a:hover,
        .post-meta .tags a:hover {
            text-decoration: underline;
        }
        
        article {
            font-size: 1.1em;
        }
        
        article h2 {
            margin-top: 30px;
            margin-bottom: 15px;
            color: #34495e;
            font-size: 1.8em;
        }
        
        article h3 {
            margin-top: 25px;
            margin-bottom: 12px;
            color: #34495e;
            font-size: 1.4em;
        }
        
        article p {
            margin-bottom: 15px;
            text-align: justify;
        }
        
        article ul, article ol {
            margin-right: 30px;
            margin-bottom: 15px;
        }
        
        article li {
            margin-bottom: 8px;
        }
        
        article code {
            background-color: #f4f4f4;
            padding: 2px 6px;
            border-radius: 3px;
            font-family: 'Courier New', monospace;
            font-size: 0.9em;
        }
        
        article pre {
            background-color: #2d2d2d;
            color: #f8f8f2;
            padding: 15px;
            border-radius: 5px;
            overflow-x: auto;
            margin-bottom: 20px;
            direction: ltr;
            text-align: left;
        }
        
        article pre code {
            background-color: transparent;
            padding: 0;
            color: inherit;
        }
        
        /* Image styles - responsive and contained */
        article img {
            max-width: 100%;
            height: auto;
            display: block;
            margin: 20px auto;
        }
        
        /* Math rendering styles */
        .math {
            direction: ltr;
        }
        
        span.math {
            direction: ltr;
        }
        
        /* Override RTL for KaTeX */
        .katex {
            direction: ltr;
            unicode-bidi: embed;
        }
        
        /* Force KaTeX content to wrap by overriding its internal structure */
        .katex-html {
            display: inline !important;
            white-space: normal !important;
        }
        
        .katex .base {
            display: inline !important;
            white-space: normal !important;
        }
        
        .katex .mord,
        .katex .mbin,
        .katex .mrel,
        .katex .mopen,
        .katex .mclose,
        .katex .mpunct,
        .katex .minner {
            display: inline !important;
            white-space: normal !important;
        }
        
        div.math {
            display: block;
            text-align: center;
            padding: 15px 0;
            direction: ltr;
        }
        
        /* RTL adjustments for code blocks */
        .highlight {
            direction: ltr;
            text-align: left;
        }
        
        footer {
            margin-top: 60px;
            padding-top: 20px;
            border-top: 1px solid #e0e0e0;
            text-align: center;
            color: #95a5a6;
            font-size: 0.9em;
        }
        
        /* Responsive design */
        @media (max-width: 768px) {
            .container {
                padding: 20px;
            }
            
            h1 {
                font-size: 2em;
            }
            
            article {
                font-size: 1em;
            }
            
            /* Hide post navigation on mobile */
            .post-navigation {
                display: none;
            }
        }
        
        /* Post navigation */
        .post-navigation {
            display: flex;
            justify-content: space-between;
            margin-bottom: 30px;
            padding-bottom: 20px;
            border-bottom: 2px solid #e0e0e0;
            gap: 20px;
        }
        
        .post-navigation .nav-link {
            flex: 1;
            text-decoration: none;
            color: #2c3e50;
            padding: 15px;
            background: #f8f9fa;
            border-radius: 5px;
            transition: background 0.2s;
        }
        
        .post-navigation .nav-link:hover {
            background: #e9ecef;
        }
        
        .post-navigation .nav-prev {
            text-align: right;
        }
        
        .post-navigation .nav-next {
            text-align: left;
        }
        
        .post-navigation .nav-label {
            font-size: 0.85em;
            color: #7f8c8d;
            display: block;
            margin-bottom: 5px;
        }
        
        .post-navigation .nav-title {
            font-weight: bold;
            font-size: 1.1em;
        }

    </style>
</head>
<body>
    <nav class="top-nav">
        <div class="nav-container">
            <div class="site-title">
                <a href="/blog/" style="color: white; text-decoration: none;">לא מדויק</a>
                <button class="menu-toggle" onclick="toggleMobileMenu()" aria-label="תפריט">
                    ☰
                </button>
            </div>
            <div class="nav-links" id="navLinks">
                <a href="/blog/">דף הבית</a>
                <a href="/blog/random.html">פוסט אקראי</a>
                <a href="/blog/post_list.html">כל הפוסטים</a>
                <div class="search-box">
                    <input type="text" id="searchInput" placeholder="חיפוש...">
                    <button onclick="searchPosts()">חפש</button>
                </div>
            </div>
        </div>
    </nav>
    
    
    <div class="container">
        <!-- Post Navigation -->
        
        <nav class="post-navigation">
            
            <a href="/blog/2025/06/18/quintic_and_catalan/" class="nav-link nav-prev">
                <span class="nav-label">פוסט ישן יותר →</span>
                <span class="nav-title">האם נמצאה נוסחה לפתרון משוואה ממעלה חמישית?! (לא)</span>
            </a>
            

            
            <a href="/blog/2025/09/21/positive_semidefinite_matrices/" class="nav-link nav-next">
                <span class="nav-label">← פוסט חדש יותר</span>
                <span class="nav-title">מטריצות חיוביות</span>
            </a>
            
        </nav>
        
        
        <header>
            <h1>לכסון אוניטרי</h1>
            <div class="post-meta">
                <span class="date">2025-09-06</span>
                
                <span class="categories">
                    | קטגוריות:
                    
                    <a href="/categories/אלגברה לינארית.html">אלגברה לינארית</a>
                    
                </span>
                
                
                <span class="tags">
                    | תגיות:
                    
                    <a href="/tags/לכסון אוניטרי.html">לכסון אוניטרי</a>
                    
                    <a href="/tags/טרנספורמציה נורמלית.html">טרנספורמציה נורמלית</a>
                    
                    <a href="/tags/מטריצה נורמלית.html">מטריצה נורמלית</a>
                    
                </span>
                
            </div>
        </header>
        
        <article>
            <h2>מבוא</h2>

<p>אני רוצה לטפל בפוסט הזה בחוב בן 12 שנים שיש לי בבלוג. בשעתו כתבתי סדרת פוסטים באלגברה לינארית <a href="https://gadial.net/2013/04/27/adjoint_unitary_hermitian_matrices/">שהאחרון שבהם</a> הסתיים בהבטחה שאדבר על <strong>לכסון אוניטרי</strong> ואז... פשוט לא כתבתי את הפוסט הזה? לא בטוח למה שכחתי, אבל עכשיו זה בהחלט זמן טוב לחזור לזה אז יאללה, בואו נראה את זה. זו תוצאה ממש נחמדה.</p>
<p>אני <strong>לא</strong> אזכיר את כל הקונטקסט - בשביל זה יש את סדרת הפוסטים שלי באלגברה לינארית - אבל בכל זאת בואו נתחיל עם תזכורת קטנה שאפשר לדלג מעליה מה אנחנו עושים כאן בכלל.</p>
<p>ה"עולם" שלנו הוא מרחב וקטורי <span class="math">\(V\)</span> ממימד סופי, שהוא בנוסף גם <strong>מרחב מכפלה פנימית</strong> (אני מסמן את המכפלה הפנימית ב-<span class="math">\(\left\langle u,v\right\rangle \)</span>). זה אומר שהמרחב הוא מעל הממשיים <span class="math">\(\mathbb{R}\)</span> או מעל המרוכבים <span class="math">\(\mathbb{C}\)</span> - ובפוסט הזה שני המקרים הללו לא יהיו זהים. בפוסטים הקודמים בסדרה ראינו את המושג של אופרטור<strong> צמוד הרמיטית</strong>: אם <span class="math">\(T:V\to V\)</span> היה אופרטור מעל <span class="math">\(V\)</span>, אז הראינו שקיים ויחיד אופרטור שמסומן <span class="math">\(T^{*}:V\to V\)</span>, שנקרא "הצמוד ההרמיטי" שלו (לרוב אני אוותר על ה"הרמיטי") כך שמתקיים <span class="math">\(\left\langle T\left(v\right),u\right\rangle =\left\langle v,T^{*}\left(u\right)\right\rangle \)</span> לכל <span class="math">\(v,u\in V\)</span>. בעזרת המושג הזה אפשר להגדיר עוד שני סוגים נחמדים במיוחד של אופרטורים:</p>
<ul> <li>אופרטור <span class="math">\(T\)</span> הוא <strong>צמוד לעצמו</strong> אם <span class="math">\(T=T^{*}\)</span>.</li>


<li>אופרטור <span class="math">\(T\)</span> הוא <strong>אוניטרי</strong> אם <span class="math">\(T^{-1}=T^{*}\)</span>.</li>

</ul>

<p>לפעמים משתמשים ב"הרמיטי" במקום "צמוד לעצמו", אבל אני מעדיף את צמוד לעצמו כי "הרמיטי" זה משהו שנהוג לומר רק כשאנחנו מעל <span class="math">\(\mathbb{C}\)</span> ואם אנחנו מעל <span class="math">\(\mathbb{R}\)</span> אומרים "סימטרי" ו"צמוד לעצמו" מכסה את שני המקרים בצורה נוחה.</p>
<p>אני מגדיר הגדרה דומה עבור מטריצות: אם <span class="math">\(A\)</span> היא מטריצה, אז <span class="math">\(A^{*}\)</span> מוגדרת להיות המטריצה שמתקבלת משילוב של שתי פעולות, <strong>שחלוף</strong> של <span class="math">\(A\)</span> (החלפת השורות בעמודות) ו<strong>הצמדה</strong> של הכניסות של <span class="math">\(A\)</span>, במובן הרגיל של הצמדה של מספרים מרוכבים שבו <span class="math">\(\overline{z}=\overline{a+bi}=a-bi\)</span>. במילים אחרות, <span class="math">\(A_{ij}^{*}=\overline{A_{ji}}\)</span>. עם ההגדרה הזו, מטריצה <span class="math">\(A\)</span> הוא הרמיטית אם <span class="math">\(A=A^{*}\)</span> והיא אוניטרית אם <span class="math">\(A^{-1}=A^{*}\)</span>.</p>
<p>דיברנו על אופרטורים ומטריצות, בואו נדבר גם על וקטורים. כשיש לי מכפלה פנימית על מרחב, אני יכול להכניס לתמונה מושגים חדשים על וקטורים: <strong>אורך</strong> ו<strong>זווית</strong>. השימוש שלי בזווית כאן הוא פשוט: אני אומר ששני וקטורים <span class="math">\(u,v\)</span> הם <strong>אורתוגונליים</strong> ("ניצבים" - אינטואיטיבית, הם בזווית של 90 מעלות זה לזה) אם <span class="math">\(\left\langle u,v\right\rangle =0\)</span>. אני גם מסמן את <strong>הנורמה</strong> של וקטור ("האורך" שלו) ב-<span class="math">\(\|v\|=\sqrt{\left\langle v,v\right\rangle }\)</span>. מה שאוהבים מאוד באלגברה לינארית הם בסיסים <strong>אורתונורמליים</strong> של <span class="math">\(V\)</span>: בסיס <span class="math">\(\left\{ b_{1},\ldots,b_{n}\right\} \)</span> שהאיברים בו מקיימים <span class="math">\(\left\langle b_{i},b_{j}\right\rangle =\delta_{ij}=\begin{cases} 1 &amp; i=j\\ 0 &amp; i\ne j \end{cases}\)</span>, כלומר שכל האיברים בו הם מנורמה 1 ואורתוגונליים זה לזה. למה אלו בסיסים קסומים ונהדרים ונפלאים <a href="https://gadial.net/2012/02/06/inner_products_intro/">הסברתי בפעם אחרת</a>.</p>
<p>עכשיו, הנה קשר חמוד בין בסיסים אורתונורמליים ומטריצות אוניטריות. אם <span class="math">\(A\)</span> היא מטריצה אוניטרית מסדר <span class="math">\(n\times n\)</span>, כלומר <span class="math">\(A^{*}=A^{-1}\)</span>, אז בפרט <span class="math">\(A^{*}A=I\)</span>. בואו נסתכל על <strong>העמודות</strong> של <span class="math">\(A\)</span> בתור וקטורים מאורך <span class="math">\(n\)</span> ונסמן אותם <span class="math">\(v_{1},\ldots,v_{n}\)</span>. על פי ההגדרה של <a href="https://gadial.net/2011/10/06/matrix_product/">כפל מטריצות</a>, הכניסה ה-<span class="math">\(i,j\)</span> במכפלה <span class="math">\(A^{*}A\)</span> היא השורה ה-<span class="math">\(i\)</span> של <span class="math">\(A^{*}\)</span> שמוכפלת סקלרית בעמודה <span class="math">\(j\)</span> של <span class="math">\(A\)</span>. והשורה ה-<span class="math">\(i\)</span> של <span class="math">\(A^{*}\)</span> היא ההצמדה של העמודה ה-<span class="math">\(i\)</span> של <span class="math">\(A\)</span>, כלומר אנחנו מקבלים שהכניסה הזו שווה אל <span class="math">\(\sum_{k=1}^{n}\left[\overline{v_{i}}\right]_{k}\left[v_{j}\right]_{k}=\left\langle v_{j},v_{i}\right\rangle \)</span> ומכיוון שהמכפלה נותנת לנו את מטריצת היחידה <span class="math">\(I\)</span> קיבלנו ש-<span class="math">\(\left\langle v_{j},v_{i}\right\rangle =\delta_{i,j}\)</span>. במילים אחרות: <strong>העמודות של מטריצה אוניטרית הן בסיס אורתונורמלי </strong>(גם השורות, מאותו נימוק).</p>
<p>אוקיי, סיימנו עם התזכורת, בואו ניגש לאקשן!</p>
<h2>מה זה לכסון אוניטרי?</h2>

<p>כשמתחילים ללמוד אלגברה לינארית, המושג של <strong>לכסון</strong> הוא בדרך כלל אחד מהיעדים המרכזיים שמנסים להגיע אליהם. הרעיון הוא זה: אם יש לי מטריצה ריבועית <span class="math">\(A\)</span> מסדר <span class="math">\(n\times n\)</span>, אני רוצה למצוא מטריצה <strong>אלכסונית</strong> <span class="math">\(D\)</span> ש-<span class="math">\(A\)</span> דומה לה. "דמיון" פירושו שקיימת מטריצה הפיכה <span class="math">\(P\)</span> כך ש-<span class="math">\(P^{-1}AP=D\)</span>. זה לא בא משום מקום; אם <span class="math">\(A\)</span> מייצגת טרנספורמציה לינארית <span class="math">\(T\)</span> (במובן שאני מתאר <a href="https://gadial.net/2011/10/27/coordinates_transformations_matrices/">כאן</a>) אז דמיון אומר שגם <span class="math">\(D\)</span> מייצגת את <span class="math">\(T\)</span>, פשוט בבסיס אחר, ו-<span class="math">\(P\)</span> היא המטריצה שיודעת להעביר בין הבסיסים. אבל דמיון מטריצות הוא נחמד גם אם אין איזו טרנספורמציה לינארית ברקע; למשל, אם רוצים לחשב את החזקה של <span class="math">\(A\)</span> מהר, ואנחנו יודעים ש-<span class="math">\(A\)</span> דומה ל-<span class="math">\(D\)</span>, כלומר <span class="math">\(A=PDP^{-1}\)</span>, אז נשתמש בכך ש-<span class="math">\(A^{n}=\left(PDP^{-1}\right)\cdots\left(PDP^{-1}\right)=PD^{n}P^{-1}\)</span> (כל ה-<span class="math">\(P\)</span>-ים שבאמצע מבטלים זה את זה) ובכך שקל להעלות מטריצה אלכסונית בחזקה כלשהי (מעלים את האיברים על האלכסון בחזקה הזו) כדי לחשב מהר את החזקה של <span class="math">\(A\)</span>.</p>
<p>עכשיו, אם <span class="math">\(P^{-1}AP=D\)</span> זה אומר ש-<span class="math">\(AP=PD\)</span>. מה זה <span class="math">\(AP\)</span>? אפשר לחשוב על זה בתור מטריצה שהעמודות שלה הן התוצאה של כפל של <span class="math">\(A\)</span> בעמודות של <span class="math">\(P\)</span>. ואילו <span class="math">\(PD\)</span>, כאשר <span class="math">\(D\)</span> אלכסונית, זו מטריצה שהעמודות שלה הן כפל של העמודות של <span class="math">\(P\)</span> באיברים על האלכסון של <span class="math">\(D\)</span> (העמודה הראשונה כפול האיבר הראשון וכן הלאה). במילים אחרות, העמודות של <span class="math">\(P\)</span> הן וקטורים <span class="math">\(v_{i}\)</span> שמקיימים <span class="math">\(Av_{i}=\lambda_{i}v_{i}\)</span>. לוקטורים כאלו קוראים <strong>וקטורים עצמיים</strong> של <span class="math">\(A\)</span> ואילו <span class="math">\(\lambda_{i}\)</span> הם <strong>ערכים עצמיים</strong> ואני מניח שכולנו מכירים את זה כבר.</p>
<p>כאשר מלכסנים מטריצה, השיטה הבסיסית היא למצוא מהם הערכים העצמיים, בעזרת זה למצוא מהם הוקטורים העצמיים, ואז לבנות בעזרתם את <span class="math">\(P\)</span>. לרוע המזל, <strong>זה לא תמיד עובד</strong>. כדי שנוכל לקבל את <span class="math">\(P\)</span> אנחנו צריכים שיהיו לנו <span class="math">\(n\)</span> וקטורים עצמיים בלתי תלויים, במרחב ממימד <span class="math">\(n\)</span> - כלומר, אנחנו צריכים למצוא <strong>בסיס למרחב</strong> שיהיה מורכב כולו מוקטורים עצמיים של <span class="math">\(A\)</span>. לא תמיד יש כאלו, ואין קריטריון פשוט על <span class="math">\(A\)</span> שאומר לנו מתי זה עובד ("הריבוי הגאומטרי שווה לריבוי האלגברי" זה לא קריטריון פשוט).</p>
<p>אבל מה קורה עבור מרחבי מכפלה פנימית? כאן יש לנו מבנה נוסף על העולם, אולי זה מפשט את העניינים? ובכן, בערך: אם אנחנו מגדילים את הדרישה שלנו ורוצים לא סתם לכסון אלא לכסון שבו המטריצה המלכסנת היא <strong>אוניטרית</strong>, כלומר אם אנחנו לא רוצים סתם בסיס של וקטורים עצמיים אלא בסיס <strong>אורתונורמלי</strong> של וקטורים עצמיים, פתאום אנחנו מקבלים קריטריון מאוד קונקרטי ופשוט של אם ורק אם. זה משפט מרהיב לגמרי, והנה הוא:</p>
<ul> <li><span class="math">\(A\)</span> לכסינה אוניטרית ב-<span class="math">\(\mathbb{R}^{n}\)</span> אם ורק אם <span class="math">\(A=A^{*}\)</span>.</li>


<li><span class="math">\(A\)</span> לכסינה אוניטרית ב-<span class="math">\(\mathbb{C}^{n}\)</span> אם ורק אם <span class="math">\(A^{*}A=AA^{*}\)</span>.</li>

</ul>

<p>התכונה <span class="math">\(A=A^{*}\)</span> היא כזכור התכונה של להיות <strong>הרמיטי</strong>, אבל כשאנחנו מעל <span class="math">\(\mathbb{R}\)</span> כל פעולת ההצמדה לא עושה כלום, ולכן <span class="math">\(A=A^{*}\)</span> זו דרך אחרת לכתוב <span class="math">\(A=A^{t}\)</span> כש-<span class="math">\(t\)</span> מסמן את פעולת השחלוף של מטריצות, כלומר הדרישה היא ש-<span class="math">\(A\)</span> תהיה <strong>סימטרית</strong>.</p>
<p>הדרישה <span class="math">\(A^{*}A=AA^{*}\)</span> קצת פחות ברורה במבט ראשון. עוד רגע נראה מאיפה היא מגיעה, אבל עד כה לא היה לנו שם בשבילה, אז בואו נמציא אחד: נאמר ש-<span class="math">\(A\)</span> היא <strong>נורמלית</strong> אם <span class="math">\(A^{*}A=AA^{*}\)</span>. ניקח את השמות הללו גם עבור טרנספורמציות לינאריות, והנה לנו עוד ניסוח של המשפט:</p>
<ul> <li>אם <span class="math">\(V\)</span> הוא מרחב מכפלה פנימית מעל <span class="math">\(\mathbb{R}\)</span> ו-<span class="math">\(T:V\to V\)</span> אז <span class="math">\(T\)</span> לכסינה אוניטרית אם ורק אם היא צמודה לעצמה.</li>


<li>אם <span class="math">\(V\)</span> הוא מרחב מכפלה פנימית מעל <span class="math">\(\mathbb{C}\)</span> ו-<span class="math">\(T:V\to V\)</span> אז <span class="math">\(T\)</span> לכסינה אוניטרית אם ורק אם היא נורמלית.</li>

</ul>

<p>מאיפה התנאים הללו באים? להוכיח שהם <strong>הכרחיים</strong> זה קל. נניח שקיימת מטריצה אוניטרית <span class="math">\(U\)</span> (כלומר <span class="math">\(U^{*}=U^{-1}\)</span> - אני משתמש בזה הרבה עכשיו) כך ש-<span class="math">\(U^{*}AU=D\)</span> ו-<span class="math">\(D\)</span> היא מטריצה ריבועית. בואו נפעיל את אופרטור הכוכב על שני אגפי המשוואה - אני אשתמש פה בתכונות המוכרות שלו:</p>
<ul> <li><span class="math">\(\left(AB\right)^{*}=B^{*}A^{*}\)</span></li>


<li><span class="math">\(\left(A^{*}\right)^{*}=A\)</span></li>

</ul>

<p>אז על ידי הפעלה שלו על שני האגפים, אני מקבל <span class="math">\(U^{*}A^{*}U=\left(U^{*}AU\right)^{*}=D^{*}\)</span>. עכשיו, מכיוון ש-<span class="math">\(D\)</span> אלכסונית, זה אומר ש-<span class="math">\(D^{*}\)</span> היא כמו <span class="math">\(D\)</span> רק עם הצמדה של אברי האלכסון. אבל <strong>אם אנחנו מעל הממשיים</strong>, אז אברי האלכסון הם מספרים ממשיים, ולכן הצמדה שלהם לא משנה אותם ולכן <strong>במקרה הממשי</strong> מקבלים ש-<span class="math">\(D=D^{*}\)</span>, כלומר <span class="math">\(U^{*}AU=U^{*}A^{*}U\)</span>. נכפול משמאל ב-<span class="math">\(U\)</span> כדי לצמצם את ה-<span class="math">\(U^{*}\)</span> משם; נכפול מימין ב-<span class="math">\(U^{*}\)</span>, ונישאר עם <span class="math">\(A=A^{*}\)</span>, וזה בדיוק מה שרציתי להראות עבור המקרה הממשי.</p>
<p>עבור המקרה המרוכב בהחלט ייתכן ש-<span class="math">\(D\ne D^{*}\)</span>, אבל שתיהן הן עדיין מטריצות אלכסונית, ומטריצות אלכסוניות <strong>מתחלפות בכפל</strong>. נשתמש בזה כדי להראות ש-<span class="math">\(A,A^{*}\)</span> גם כן מתחלפות בכפל (זה די מתבקש מכך ש-<span class="math">\(A,A^{*}\)</span> ו-<span class="math">\(D,D^{*}\)</span> הם שני ייצוגים שונים לאותן טרנספורמציות, אבל בואו נראה את זה ברמת הפיפס הטכני בכל זאת). מהמשוואה <span class="math">\(U^{*}AU=D\)</span> נקבל <span class="math">\(A=UDU^{*}\)</span> ובדומה <span class="math">\(A^{*}=UD^{*}U^{*}\)</span>, וכעת:</p>
<p><span class="math">\(A^{*}A=\left(UD^{*}U^{*}\right)\left(UDU^{*}\right)=UD^{*}\left(U^{*}U\right)DU^{*}=UD^{*}DU^{*}=\)</span></p>
<p><span class="math">\(=UDD^{*}U^{*}=UD\left(U^{*}U\right)D^{*}U^{*}=\left(UDU^{*}\right)\left(UD^{*}U^{*}\right)=AA^{*}\)</span></p>
<p>אז גם זה היה קל. האתגר שלנו יהיה להראות שהתנאים הללו הם גם <strong>מספיקים</strong>, כלומר אם הם מתקיימים באמת אפשר למצוא <span class="math">\(U\)</span> מופלאה שכזו.</p>
<h2>לכסון אוניטרי של דברים צמודים לעצמם</h2>

<p>מה שאני רוצה להראות עכשיו הוא שאם <span class="math">\(T:V\to V\)</span> היא טרנספורמציה צמודה לעצמה, כלומר <span class="math">\(T=T^{*}\)</span>, אז היא לכסינה אוניטרית. לכאורה אני צריך להסתפק במקרה שבו <span class="math">\(V\)</span> הוא מרחב מעל <span class="math">\(\mathbb{R}\)</span>, אבל ההוכחה תעבוד מעל <span class="math">\(\mathbb{C}\)</span> באותה מידה כי להיות הרמיטי זו תכונה חזקה למדי. פשוט, במקרה של <span class="math">\(\mathbb{C}\)</span> זה <strong>לא מספיק</strong>, יש עוד טרנספורמציות שאני צריך לטפל בהן.</p>
<p>ההוכחה היא באינדוקציה על המימד של <span class="math">\(V\)</span> (בפרט, אם <span class="math">\(V\)</span> הוא אינסוף ממדי שום דבר מזה לא יעבוד; <a href="https://gadial.net/2014/02/09/hilbert_spaces/">אלגברה לינארית מעל מרחב אינסוף ממדי</a> היא משחק שונה לגמרי). השלב הקריטי שלה הוא להראות של-<span class="math">\(T\)</span> קיים וקטור עצמי <strong>אחד</strong>; אחר כך אפשר לפצל את <span class="math">\(V\)</span> למרחב החד ממדי של "מה שהוקטור העצמי פורש" ולמרחב של "כל מה שניצב למרחב החד ממדי הזה", לעבוד באינדוקציה על המרחב הניצב הזה ואיכשהו להדביק את הכל בסוף עם סלוטייפ. אז השלב הראשון שלנו הוא להוכיח שיש ל-<span class="math">\(T\)</span> וקטור עצמי. בשביל זה אנחנו צריכים להזכיר לעצמנו מה עושים, טכנית, כדי למצוא וקטורים עצמיים.</p>
<p>אני לא אחזור על כל התהליך, אבל הרעיון הוא זה: לוקחים בסיס <span class="math">\(B\)</span> ל-<span class="math">\(V\)</span> ובונים את המטריצה <span class="math">\(A=\left[T\right]_{B}\)</span> שמייצגת את <span class="math">\(T\)</span> בבסיס <span class="math">\(B\)</span>. אין ממש חשיבות תיאורטית לשאלה איזה בסיס לוקחים - העיקר שאנחנו משיגים קונקרטיזציה שמעבירה מ-<span class="math">\(T\)</span> אל אוסף של מספרים בטבלה ("מטריצה"). עכשיו, מגדירים את הפולינום <span class="math">\(p\left(x\right)=\det\left(xI-A\right)\)</span> שנקרא "הפולינום האופייני" של <span class="math">\(A\)</span>, מוצאים לו שורש <span class="math">\(\lambda\)</span>, ואז פותרים את מערכת המשוואות <span class="math">\(\left(\lambda I-A\right)x=0\)</span> - הפתרון שנקבל יהיה וקטור עצמי (ומובטח שיהיה פתרון אחד לפחות).</p>
<p>כל מה שתיארתי הוא טוב ויפה חוץ מעניין אחד: אמרתי ש"מוצאים שורש <span class="math">\(\lambda\)</span> לפולינום האופייני" - אבל מי מבטיח לנו ש<strong>קיים</strong> שורש? למשל, אם הפולינום האופייני הוא <span class="math">\(\lambda^{2}+1\)</span>, אז <strong>לא קיים לו שורש</strong>... מעל המספרים הממשיים, זאת אומרת. השורשים שלו הם <span class="math">\(\pm i\)</span> שהם מספרים מרוכבים. זו בדיוק הסיבה למה למטריצה</p>
<p><span class="math">\(A=\left[\begin{array}{cc} 0 &amp; 1\\ -1 &amp; 0 \end{array}\right]\)</span></p>
<p>שמתארת סיבוב ב-90 מעלות, אין וקטורים עצמיים ממשיים.</p>
<p>העניין הוא שזו בעיה שקיימת רק בממשיים. במרוכבים יש לנו את <strong>המשפט היסודי של האלגברה</strong> שמבטיח לנו שתמיד קיים שורש לכל פולינום (הוכחתי את זה <a href="https://gadial.net/2009/10/29/fundemental_theorem_of_algebra_algebraic_proof/">כאן</a>). כמובן, המקרה שמעניין אותנו הוא ספציפית זה של הממשיים, ולכן כן נצטרך להתאמץ יותר - עד עכשיו בטיעון שהצגתי בכלל לא השתמשנו בכך ש-<span class="math">\(T\)</span> צמודה לעצמה, וזה מן הסתם יצטרך לשחק תפקיד, והתפקיד הזה הוא פשוט למדי: אם <span class="math">\(T\)</span> היא צמודה לעצמה, אז כל הערכים העצמיים שלה הם <strong>ממשיים</strong>. זו טענה מרחיקת לכת שמעניינת הרבה יותר מאשר רק במסגרת ההוכחה הספציפית שלנו - למשל, בפיזיקה קוונטית משתמשים באופרטורים צמודים לעצמם כדי לתאר <strong>גדלים מדידים</strong> - המדידה על פי אופרטור מסוים מניבה ערך עצמי שלו, ולכן קריטי שהאופרטור יהיה צמוד לעצמו כי ערכים ממשיים הם הערכים שאנחנו "יודעים למדוד".</p>
<p>להוכיח את זה, זה קל. נניח של-<span class="math">\(T\)</span> יש ערך עצמי <span class="math">\(\lambda\)</span> עם וקטור עצמי <span class="math">\(v\ne0\)</span>, כלומר <span class="math">\(T\left(v\right)=\lambda v\)</span>, ועכשיו בואו נסתכל על הסקלר <span class="math">\(\lambda\left\langle v,v\right\rangle \)</span> ונשתמש בחוקי החשבון של מכפלות פנימיות ובכך ש-<span class="math">\(T\)</span> צמודה לעצמה:</p>
<p><span class="math">\(\lambda\left\langle v,v\right\rangle =\left\langle \lambda v,v\right\rangle =\left\langle T\left(v\right),v\right\rangle =\)</span></p>
<p><span class="math">\(=\left\langle v,T\left(v\right)\right\rangle =\left\langle v,\lambda v\right\rangle =\overline{\lambda}\left\langle v,v\right\rangle \)</span></p>
<p>מכיוון ש-<span class="math">\(v\ne0\)</span> אז <span class="math">\(\left\langle v,v\right\rangle &gt;0\)</span> ואפשר לחלק בו ולקבל <span class="math">\(\lambda=\overline{\lambda}\)</span> - התכונה הזו שקולה לכך ש-<span class="math">\(\lambda\in\mathbb{R}\)</span>, אז סיימנו עם זה.</p>
<p>אם אני כבר בשוונג של הוכחות שהן משחק טכני עם המכפלה הפנימית, בואו גם נוכיח שוקטורים עצמיים שמתאימים לערכים עצמיים שונים של אופרטור צמוד לעצמו הם <strong>אורתוגונליים</strong>. כלומר נניח ש-<span class="math">\(T\left(v\right)=\lambda v\)</span> ו-<span class="math">\(T\left(u\right)=\rho u\)</span> עם <span class="math">\(\lambda\ne\rho\)</span> ונוכיח ש-<span class="math">\(\left\langle v,u\right\rangle =0\)</span>. בשביל לראות את זה, נסתכל הפעם על <span class="math">\(\lambda\left\langle v,u\right\rangle \)</span> ונשתמש פחות או יותר באותה סדרת מעברים:</p>
<p><span class="math">\(\lambda\left\langle v,u\right\rangle =\left\langle \lambda v,u\right\rangle =\left\langle T\left(v\right),u\right\rangle =\)</span></p>
<p><span class="math">\(=\left\langle v,T\left(u\right)\right\rangle =\left\langle v,\rho u\right\rangle =\overline{\rho}\left\langle v,u\right\rangle \)</span></p>
<p>מכיוון שהערכים העצמיים הם ממשיים אז <span class="math">\(\rho=\overline{\rho}\)</span> ולכן קיבלנו</p>
<p><span class="math">\(\lambda\left\langle v,u\right\rangle =\rho\left\langle v,u\right\rangle \)</span></p>
<p>נעביר אגפים:</p>
<p><span class="math">\(\left(\lambda-\rho\right)\left\langle v,u\right\rangle =0\)</span></p>
<p>ומכיוון ש-<span class="math">\(\lambda\ne\rho\)</span> החלק הזה במכפלה שונה מאפס, ולכן בהכרח <span class="math">\(\left\langle v,u\right\rangle =0\)</span>, מה שמסיים את החלק הזה של ההוכחה.</p>
<p>עכשיו נחזור לאתגר שלנו - להוכיח שלכל אופרטור צמוד לעצמו יש וקטור עצמי. יש לנו פה שני רעיונות שהשילוב של שניהם אמור לפתור את הבעיה:</p>
<ol> <li>לכל אופרטור <span class="math">\(T:V\to V\)</span> כאשר <span class="math">\(V\)</span> הוא מעל המרוכבים קיים ערך עצמי <span class="math">\(\lambda\)</span> (מרוכב).</li>


<li>אם <span class="math">\(T\)</span> הוא צמוד לעצמו עם ערך עצמי <span class="math">\(\lambda\)</span>, אז <span class="math">\(\lambda\)</span> ממשי.</li>

</ol>

<p>שני אלו באמת יפתרו את הבעיה, אבל צריך להדביק אותם בסלוטייפ והסלוטייפ יהיה קצת טכני. לב העניין הוא שאני לא יכול סתם כך להשתמש ב-1 כי נקודת המוצא שלי היא <span class="math">\(T:V\to V\)</span> כך ש-<span class="math">\(V\)</span> הוא מרחב וקטורי <strong>מעל הממשיים</strong> <span class="math">\(\mathbb{R}\)</span>.</p>
<p>אז בואו נתקדם בזהירות.</p>
<p>ראשית, אני אקח בסיס <span class="math">\(B\)</span> של <span class="math">\(V\)</span>, אבל לא סתם בסיס - <strong>בסיס אורתונורמלי</strong>. אני יודע בודאות שקיים כזה בסיס כי תהליך גרם-שמידט (שתיארתי <a href="https://gadial.net/2012/02/06/inner_products_intro/">כאן</a>) מבטיח את הקיום שלו. אבל למה אני צריך בסיס אורתונורמלי? כי עכשיו אני אגדיר מטריצה <span class="math">\(A=\left[T\right]_{B}\)</span> בדיוק כפי שתיארתי קודם, ואני צריך שגם המטריצה תהיה צמודה לעצמה, כלומר תקיים <span class="math">\(A^{*}=A\)</span>, ובשביל שזה יעבוד אני צריך שיתקיים <span class="math">\(A^{*}=\left[T^{*}\right]_{B}\)</span> ובשביל <strong>שזה</strong> יעבוד הבסיס צריך להיות אורתונורמלי. הראיתי את זה בפוסט <a href="https://gadial.net/2013/04/27/adjoint_unitary_hermitian_matrices/">הזה</a>.</p>
<p>עכשיו, <span class="math">\(A\)</span> היא מטריצה שהאיברים שלה לקוחים מתוך השדה שמעליו עובדים - במקרה שלנו, <span class="math">\(\mathbb{R}\)</span>. אבל שום דבר לא מונע מאיתנו להכניס לתמונה מרחב וקטורי <strong>חדש</strong>, מעל <span class="math">\(\mathbb{C}\)</span>, ולהשתמש בו ב-<span class="math">\(A\)</span> באותו אופן בדיוק כי היא גם מטריצה מעל <span class="math">\(\mathbb{C}\)</span>. אז נסתכל על המרחב <span class="math">\(\mathbb{C}^{n}\)</span>. מעל המרחב הזה, <span class="math">\(A\)</span> מגדירה אופרטור לינארי על ידי הפעולה <span class="math">\(A\left(v\right)=Av\)</span> (כופלים את המטריצה <span class="math">\(n\times n\)</span> שהיא <span class="math">\(A\)</span> בוקטור העמודה <span class="math">\(n\times1\)</span> שהוא <span class="math">\(v\)</span>, במובן הסטנדרטי של כפל מטריצה בוקטור). לכן קיים לאופרטור <span class="math">\(A\)</span> הזה ערך עצמי <span class="math">\(\lambda\in\mathbb{C}\)</span>. האם זה ערך עצמי <strong>ממשי</strong>? כן, <strong>בתנאי</strong> שהאופרטור <span class="math">\(A\)</span> הוא צמוד לעצמו. שמתם לב לניואנס? אני לא משתמש ישירות בזה ש-<span class="math">\(T\)</span> צמוד לעצמו, אלא צריך להראות שמכך נובע שהאופרטור <span class="math">\(A\)</span> שנגזר ממנו בדרך חתחתים של בחירה בבסיס אורתונורמלי, מציאת ייצוג ל-<span class="math">\(T\)</span> ואז <strong>החלפת שדה הבסיס</strong> ל-<span class="math">\(\mathbb{C}\)</span> - אחרי כל זה, האופרטור עדיין צמוד לעצמו. כן, זה לא משהו שקשה להראות, אבל הניואנס, הו, הניואנס.</p>
<p>בכל מקרה, בבסיס הסטנדרטי של <span class="math">\(\mathbb{C}^{n}\)</span> (זה שבו וקטורי הבסיס הם הוקטורים עם 1 בכניסה אחת ו-0 ביתר) ועם המכפלה הפנימית הסטנדרטית, המטריצה המייצגת של האופרטור <span class="math">\(A\)</span> היא בעצמה <span class="math">\(A\)</span>, ולכן זה שאנחנו כבר יודעים ש-<span class="math">\(A^{*}=A\)</span> מראה שהאופרטור צמוד לעצמו, ולכן <span class="math">\(\lambda\)</span> הוא אכן ערך עצמי ממשי. עכשיו ממשיכים כמו קודם - פותרים את מערכת המשוואות <span class="math">\(\left(\lambda I-A\right)x=0\)</span>, אבל שימו לב שפותרים אותה <strong>מעל הממשיים</strong> כדי לקבל פתרון ממשי; הפתרון הזה נותן לנו וקטור <span class="math">\(v\in V\)</span> כך ש-<span class="math">\(T\left(v\right)=\lambda v\)</span> וסיימנו (<span class="math">\(v\)</span> עצמו מתקבל מצירוף לינארי של אברי הבסיס <span class="math">\(B\)</span> שבחרנו בהתחלה; הפתרון של מערכת המשוואות אומר לנו מה <strong>המקדמים</strong> של אברי הבסיס הללו בצירוף הלינארי שנותן את <span class="math">\(v\)</span>).</p>
<p>סיימנו את השלב הראשון במה שרצינו לעשות - הראינו שלאופרטור צמוד לעצמו יש תמיד וקטור עצמי. עכשיו מגיע שלב האינדוקציה.</p>
<p>אם כן, יש לנו מרחב מכפלה פנימית <span class="math">\(V\)</span> ממימד <span class="math">\(n\)</span> וטרנספורמציה <span class="math">\(T\)</span> עליו. אנחנו מוצאים וקטור <span class="math">\(v\in V\)</span> כך ש-<span class="math">\(T\left(v\right)=\lambda v\)</span>. שימו לב שאנחנו רוצים לבנות בסיס אורתונורמלי ולכן <span class="math">\(v\)</span> צריך לקיים <span class="math">\(\|v\|=1\)</span>, אבל אם הוא לא מקיים את זה פשוט נחליף אותו ב-<span class="math">\(\frac{v}{\|v\|}\)</span> שהוא גם וקטור עצמי, אז אפשר להניח בלי הגבלת הכלליות ש-<span class="math">\(v\)</span> הוא מנורמה 1. עכשיו אנחנו מגדירים תת-מרחב <span class="math">\(W=\text{span}\left\{ v\right\} \)</span>, ורוצים לפרק את <span class="math">\(V\)</span> אל <span class="math">\(W\)</span> ו"מה שנשאר", כלומר למצוא מרחב אחר, <span class="math">\(W^{\prime}\)</span> כך ש-<span class="math">\(V=W\oplus W^{\prime}\)</span>. למצוא סתם <span class="math">\(W^{\prime}\)</span> אקראי כזה, זה קל: <strong>משלימים לבסיס</strong> את הבסיס של <span class="math">\(W\)</span>, ואז אברי הבסיס הנוספים שמצאנו הם בסיס ל-<span class="math">\(W^{\prime}\)</span>. אבל אנחנו לא רוצים סתם <span class="math">\(W^{\prime}\)</span> אקראי אלא אחד שיהיה מועיל ככל הניתן. בפרט, אנחנו במרחב מכפלה פנימית אז שווה לנצל את המכפלה הפנימית הזו כדי להבטיח של-<span class="math">\(W^{\prime}\)</span> יש מבנה נחמד, ולכן ניקח את <span class="math">\(W^{\prime}\)</span> כך שכל הוקטורים בו <strong>אורתוגונליים</strong> לאלו של <span class="math">\(W\)</span>, מה שנקרא <strong>המשלים האורתוגונלי</strong> <span class="math">\(W^{\perp}=\left\{ v\in V\ |\ \forall w\in W:\left\langle v,w\right\rangle =0\right\} \)</span> של <span class="math">\(W\)</span>. לא קשה להראות שאכן <span class="math">\(V=W\oplus W^{\perp}\)</span> (הראיתי את זה <a href="https://gadial.net/2012/03/01/inner_product_spaces_geometry/">כאן</a>). השאלה היא - למה במקרה הנוכחי זה טוב לנו?</p>
<p>כדי שנוכל להמשיך באינדוקציה, אנחנו צריכים להצטמצם אל <span class="math">\(W^{\prime}\)</span>. בשביל זה צריך שגם <span class="math">\(T\)</span> עצמה תהיה ניתנת לצמצום אליו, וזה לא תמיד קורה: ייתכן שלהפעיל את <span class="math">\(T\)</span> על אברים של <span class="math">\(W^{\prime}\)</span> יוציא אותנו מ-<span class="math">\(W^{\prime}\)</span>. אבל עבור <span class="math">\(W^{\perp}\)</span> ובזכות זה ש-<span class="math">\(T\)</span> היא צמודה לעצמה, זה דווקא כן יהיה אפשרי: פורמלית, לכל <span class="math">\(v\in W^{\perp}\)</span> יתקיים <span class="math">\(T\left(v\right)\in W^{\perp}\)</span>, מה שמסומן לפעמים בתור <span class="math">\(T\left(W^{\perp}\right)\subseteq W^{\perp}\)</span> ומתארים כ"<span class="math">\(W^{\perp}\)</span> הוא <span class="math">\(T\)</span>-אינוריאנטי".</p>
<p>הנה הרעיון: אנחנו מניחים ש-<span class="math">\(u\in W^{\perp}\)</span> ורוצים להראות ש-<span class="math">\(T\left(u\right)\in W^{\perp}\)</span>, כלומר שלכל <span class="math">\(w\in W\)</span> מתקיים <span class="math">\(\left\langle w,T\left(u\right)\right\rangle =0\)</span>, אבל מכיוון ש-<span class="math">\(T\)</span> צמודה לעצמה, <span class="math">\(\left\langle w,T\left(u\right)\right\rangle =\left\langle T\left(w\right),u\right\rangle \)</span>. עכשיו, <span class="math">\(W\)</span> הוא לא סתם תת-מרחב אקראי, הוא בעצמו נפרש על ידי וקטור עצמי של <span class="math">\(T\)</span> ולכן הוא בעצמו <span class="math">\(T\)</span>-אינוריאנטי, כך ש-<span class="math">\(T\left(w\right)\in w\)</span> ולכן <span class="math">\(\left\langle T\left(w\right),u\right\rangle =0\)</span> כי התחלנו מזה ש-<span class="math">\(u\in W^{\perp}\)</span>. זה מסיים את הנימוק הזה.</p>
<p>עכשיו, מכיוון ש-<span class="math">\(W^{\perp}\)</span> הוא <span class="math">\(T\)</span>-אינוריאנטי, אפשר להסתכל על הפונקציה המצומצמת <span class="math">\(T|_{W^{\perp}}:W^{\perp}\to W^{\perp}\)</span>. היא בעצמה אופרטור לינארי צמוד לעצמו, והיא מוגדרת על מרחב ממימד קטן משל <span class="math">\(W\)</span>, אז אפשר להשתמש עליה בהנחת האינדוקציה ומקבלים בסיס אורתונורמלי <span class="math">\(\left\{ u_{1},\ldots,u_{n-1}\right\} \)</span> של וקטורים עצמיים של <span class="math">\(T|_{W^{\perp}}\)</span>, ולכן הם גם וקטורים עצמיים של <span class="math">\(T\)</span>. עכשיו נוסיף להם את <span class="math">\(v\)</span> שמצאנו קודם ונקבל בסיס <span class="math">\(\left\{ v,u_{1},\ldots,u_{n-1}\right\} \)</span> לכל <span class="math">\(V\)</span> (כי <span class="math">\(V=W\oplus W^{\perp}\)</span>) אבל האם זה בסיס <strong>אורתונורמלי</strong>? בשביל זה צריך ש-<span class="math">\(v\)</span> יהיה ניצב לכל ה-<span class="math">\(u\)</span>-ים, אבל... זה בדיוק מה שמובטח לנו מכך שהם איברים של <span class="math">\(W^{\perp}\)</span> בזמן ש-<span class="math">\(v\in W\)</span>. זה מסיים את ההוכחה על לכסון אוניטרי של אופרטורים צמודים לעצמם (במקרה הממשי <strong>וגם</strong> במקרה המרוכב).</p>
<h2>לכסון אוניטרי של דברים נורמליים</h2>

<p>מה שנשאר לנו להוכיח הוא את הטענה הבאה:</p>
<ul> <li>אם <span class="math">\(V\)</span> הוא מרחב מכפלה פנימית מעל <span class="math">\(\mathbb{C}\)</span> ו-<span class="math">\(T:V\to V\)</span> היא נורמלית (<span class="math">\(T^{*}T=TT^{*}\)</span>) אז <span class="math">\(T\)</span> לכסינה אוניטרית.</li>

</ul>

<p>בחלק הקודם שטיפל באופרטורים צמודים לעצמם ראינו שמעל <span class="math">\(\mathbb{C}\)</span> <strong>תמיד</strong> יש ל-<span class="math">\(T\)</span> וקטור עצמי ואז המשכנו באינדוקציה. למה אי אפשר לעשות את זה גם כאן? ובכן <strong>אפשר</strong> לעשות את זה גם כאן, וזה אפילו יעבוד. בערך. ניתקל במכשול כלשהו אבל הנורמליות תסדר לנו אותו.</p>
<p>קודם הרעיון היה לקחת וקטור עצמי <span class="math">\(v\)</span> מנורמה 1 ולבנות את <span class="math">\(W=\text{span}\left\{ v\right\} \)</span> ואז להמשיך באינדוקציה על <span class="math">\(W^{\perp}\)</span>. זה הסתמך על כך ש-<span class="math">\(W^{\perp}\)</span> היה <span class="math">\(T\)</span>-אינוריאנטי, כלומר <span class="math">\(T\left(W^{\perp}\right)\subseteq W^{\perp}\)</span>. לרוע המזל, זה <strong>לא</strong> מה שקורה באופן כללי, כי ההוכחה של זה דרשה ש-<span class="math">\(T\)</span> יהיה צמוד לעצמו; מה שקורה באופן כללי הוא שיש לנו את השרשרת, עבור <span class="math">\(u\in W^{\perp}\)</span> כלשהו וכל <span class="math">\(w\in W\)</span>, של</p>
<p><span class="math">\(0=\left\langle T\left(w\right),u\right\rangle =\left\langle w,T^{*}\left(u\right)\right\rangle \)</span></p>
<p>כלומר, <span class="math">\(T^{*}\left(u\right)\in W^{\perp}\)</span>: מה שנכון באופן כללי הוא ש-<span class="math">\(W^{\perp}\)</span> הוא <span class="math">\(T^{*}\)</span>-אינוריאנטי, פשוט במקרה של אופרטור צמוד לעצמו ניצלנו את זה ש-<span class="math">\(T=T^{*}\)</span>. אבל אפשר להתחכם! במקום למצוא וקטור עצמי ל-<span class="math">\(T\)</span>, אני אמצא וקטור עצמי <span class="math">\(v\)</span> עבור <span class="math">\(T^{*}\)</span>, אבנה את <span class="math">\(W=\text{span}\left\{ v\right\} \)</span>, ואז אקבל ש-<span class="math">\(W^{\perp}\)</span> הוא <span class="math">\(\left(T^{*}\right)^{*}\)</span>-אינוריאנטי, כלומר <span class="math">\(T\)</span>-אינוריאנטי, ולכן אפשר לצמצם את <span class="math">\(T\)</span> אל <span class="math">\(W^{\perp}\)</span> ולהפעיל עליו את הנחת האינדוקציה. אבל איך זה עוזר לי, בעצם, אם בסופו של דבר יש לי ביד וקטור עצמי <span class="math">\(v\)</span> של <span class="math">\(T^{*}\)</span> ולא של <span class="math">\(T\)</span>? ובכן, זה הפאנץ': אם <span class="math">\(T\)</span> <strong>נורמלית</strong> אז כל וקטור עצמי של <span class="math">\(T^{*}\)</span> הוא גם וקטור עצמי של <span class="math">\(T\)</span>. זו התוצאה האחרונה שאני צריך להוכיח כדי לסיים את הכל.</p>
<p>יהיו כמה פרטים טכניים, אבל הרעיון הבסיסי הוא פשוט למדי: אם <span class="math">\(v\)</span> הוא וקטור עצמי של <span class="math">\(T^{*}\)</span> עם ערך עצמי <span class="math">\(\lambda\)</span>, זה אומר ש-<span class="math">\(T^{*}v=\lambda v\)</span>, כלומר ש-<span class="math">\(\left(T^{*}-\lambda I\right)v=0\)</span>. בואו נסמן <span class="math">\(U=T^{*}-\lambda I\)</span>. מכללי ההצמדה של אופרטורים, <span class="math">\(U^{*}=T-\overline{\lambda}I\)</span>. עכשיו, אם אני אוכיח שבאופן כללי, אם <span class="math">\(U\)</span> הוא אופטור <strong>נורמלי</strong> אז לכל <span class="math">\(v\in V\)</span> מתקיים <span class="math">\(\|U\left(v\right)\|=\|U^{*}\left(v\right)\|\)</span>, סיימתי. למה? כי</p>
<ol> <li>אם <span class="math">\(U\left(v\right)=0\)</span> כפי שכבר ראינו, אז <span class="math">\(\|U^{*}\left(v\right)\|=\|U\left(v\right)\|=\|0\|=0\)</span>, ולכן <span class="math">\(U^{*}\left(v\right)=0\)</span> (האיבר היחיד מנורמה 0 הוא 0).</li>


<li>אם <span class="math">\(U^{*}\left(v\right)=0\)</span> אז מכך ש-<span class="math">\(U^{*}=T-\overline{\lambda}I\)</span> נקבל <span class="math">\(T\left(v\right)=\overline{\lambda}v\)</span>, כלומר <span class="math">\(v\)</span> הוא גם וקטור עצמי של <span class="math">\(T\)</span>, פשוט לא עבור אותו ערך עצמי אלא עבור ההצמדה שלו.</li>


<li>מכיוון ש-<span class="math">\(T\)</span> הוא אופרטור נורמלי גם <span class="math">\(U\)</span> כזה, כמו שחישוב ישיר יראה.</li>

</ol>

<p>בואו נראה במפורש את ה"חישוב ישיר" של 3 רק כדי שלא יהיה לנו ספק, למרות שזה די ברור גם ככה:</p>
<p><span class="math">\(U^{*}U=\left(T-\overline{\lambda}I\right)\left(T^{*}-\lambda I\right)=TT^{*}-\overline{\lambda}T^{*}-\lambda T+\overline{\lambda}\lambda I\)</span></p>
<p><span class="math">\(=T^{*}T-\lambda T-\overline{\lambda}T^{*}+\overline{\lambda}\lambda I=\left(T^{*}-\lambda I\right)\left(T-\overline{\lambda}I\right)\)</span></p>
<p>אני אוהב את הגישה הזו להוכחה, כי ככה רואים בדיוק איפה תכונת ה"נורמליות" באה לידי ביטוי ובזכותה הכל עובד - כל ההוכחות פה סובבות סביב הדואליות בין <span class="math">\(T\)</span> ו-<span class="math">\(T^{*}\)</span> וחיפוש אחרי מקום כלשהו שבו "המראה נשברת" במובן זה ששני האופרטורים הללו הם לא סתם שיקוף אחד של השני אלא אותו דבר בדיוק.</p>
<p>אוקיי, אז בואו נשבור את המראה. צריך להוכיח ש-<span class="math">\(\|U\left(v\right)\|=\|U^{*}\left(v\right)\|\)</span> לכל <span class="math">\(v\in V\)</span> ואופרטור נורמלי <span class="math">\(U\)</span>. אין כאן יותר לכסונים ועניינים, פשוט חישוב ישיר של נורמות:</p>
<p><span class="math">\(\|U\left(v\right)\|^{2}=\left\langle U\left(v\right),U\left(v\right)\right\rangle =\left\langle v,U^{*}U\left(v\right)\right\rangle =\left\langle v,UU^{*}\left(v\right)\right\rangle \)</span></p>
<p><span class="math">\(=\left\langle U^{*}\left(v\right),U^{*}\left(v\right)\right\rangle =\|U^{*}\left(v\right)\|^{2}\)</span></p>
<p>ומכיוון שנורמות הן אי-שליליות, אפשר להוציא שורש משני האגפים ולקבל <span class="math">\(\|U\left(v\right)\|=\|U^{*}\left(v\right)\|\)</span> כפי שרצינו, מה שמסיים את ההוכחה.</p>
<h2>לאן הולכים מכאן?</h2>

<p>יש תוצאה מיידית אחת ממה שראינו שאני רוצה להציג כאן לפני שאסיים: <strong>המשפט הספקטרלי</strong>. הרעיון הוא הוא שאם <span class="math">\(T\)</span> הוא אופרטור נורמלי מעל <span class="math">\(\mathbb{C}\)</span> או צמוד לעצמו מעל <span class="math">\(\mathbb{R}\)</span> עם ערכים עצמיים <span class="math">\(\lambda_{1},\ldots,\lambda_{n}\)</span>, אז אפשר לכתוב את <span class="math">\(T\)</span> בתור צירוף לינארי שהמקדמים שלו הם הערכים העצמיים הללו:</p>
<p><span class="math">\(T=\lambda_{1}E_{1}+\ldots+\lambda_{n}E_{n}\)</span></p>
<p>כאשר ה-<span class="math">\(E_{1},\ldots,E_{n}\)</span> הן <strong>ההטלות האורתונוגליות</strong> על המרחבים העצמיים <span class="math">\(W_{1},\ldots,W_{n}\)</span>.</p>
<p>מה זו הטלה אורתוגונלית? ובכן, נכון שדיברנו קודם על מרחב <span class="math">\(V\)</span> שמתחלק אל <span class="math">\(W\oplus W^{\perp}\)</span>? זה אומר שכל וקטור <span class="math">\(v\)</span> אפשר לכתוב בתור <span class="math">\(v=w+u\)</span> כך ש-<span class="math">\(w\in W,u\in W^{\perp}\)</span>. הטלה אורתוגונלית על <span class="math">\(W\)</span> היא האופרטור שלוקח את <span class="math">\(v\)</span> ומחזיר את <span class="math">\(w\)</span>, כלומר את הרכיב שלו ששייך ל-<span class="math">\(W\)</span> בפירוק של <span class="math">\(v\)</span> ל"משהו מ-<span class="math">\(W\)</span> ועוד משהו שמאונך ל-<span class="math">\(W\)</span>". אנחנו רגילים לזה מחיי היום יום המתמטיים: אם יש לנו את הקואורדינטה <span class="math">\(\left(x,y\right)\)</span> ואנחנו שולפים ממנה את <span class="math">\(x\)</span>, ביצענו הטלה אורתוגונלית; עצם השימוש שלנו ב-<span class="math">\(\left(x,y\right)\)</span> כדי לתאר וקטורים ב-<span class="math">\(\mathbb{R}^{2}\)</span> מראה כמה טבעי לנו לחשוב כל הזמן במונחים של מרחבים אורתונורמליים ("ציר <span class="math">\(x\)</span> וציר <span class="math">\(y\)</span>").</p>
<p>בשביל הוכחת המשפט הספקטרלי, אני רוצה קודם כל להראות שכל שני מרחבים עצמיים שונים <span class="math">\(W_{i},W_{j}\)</span> הם אורתוגונליים זה לזה. אז אני אקח <span class="math">\(v\in W_{i}\)</span> ו-<span class="math">\(u\in W_{j}\)</span> כך ש-<span class="math">\(T\left(v\right)=\lambda v\)</span> ו-<span class="math">\(T\left(u\right)=\rho u\)</span> ו-<span class="math">\(\lambda\ne\rho\)</span> וכרגיל אעשה איזה להטוט עם המכפלה הפנימית:</p>
<p><span class="math">\(\lambda\left\langle v,u\right\rangle =\left\langle \lambda v,u\right\rangle =\left\langle T\left(v\right),u\right\rangle =\)</span></p>
<p><span class="math">\(=\left\langle v,T^{*}\left(u\right)\right\rangle =\left\langle v,\overline{\rho}u\right\rangle =\rho\left\langle v,u\right\rangle \)</span></p>
<p>כאן השתמשתי בכך ש-<span class="math">\(T\)</span> נורמלי ולכן <span class="math">\(u\)</span> הוא וקטור עצמי של <span class="math">\(T^{*}\)</span>, פשוט עם הערך העצמי <span class="math">\(\overline{\rho}\)</span>, כפי שראינו קודם.</p>
<p>קיבלתי ש-<span class="math">\(\left(\lambda-\rho\right)\left\langle v,u\right\rangle =0\)</span> ומכיוון ש-<span class="math">\(\lambda\ne\rho\)</span> המסקנה היא <span class="math">\(\left\langle v,u\right\rangle =0\)</span>, כפי שרציתי. עכשיו, מכך שיש לנו לכסון אוניטרי של <span class="math">\(T\)</span> אנחנו מקבלים שהמרחבים העצמיים של <span class="math">\(T\)</span> פורשים את כל <span class="math">\(V\)</span>, כלומר <span class="math">\(V=W_{1}+\ldots+W_{n}\)</span>. כדי לראות שזה סכום ישר, אפשר להסתכל על צירוף לינארי <span class="math">\(w_{1}+\ldots+w_{n}=0\)</span> כך ש-<span class="math">\(w_{i}\in W_{i}\)</span>, לכפול אותו ב-<span class="math">\(w_{i}\)</span> עבור <span class="math">\(1\le i\le n\)</span> ולקבל</p>
<p><span class="math">\(0=\left\langle 0,w_{i}\right\rangle =\left\langle \sum_{k=1}^{n}w_{k},w_{i}\right\rangle =\sum_{k=1}^{n}\left\langle w_{k},w_{i}\right\rangle =\|w_{i}\|^{2}\)</span></p>
<p>וזה כי אנחנו יודעים מהלכסון האוניטרי שוקטורים עצמיים שמתאימים לערכים עצמיים שונים יהיו אורתוגונליים. המסקנה היא ש-<span class="math">\(w_{i}=0\)</span> לכל אחד מאברי הסכום, כלומר הצירוף הלינארי היחיד שנותן את 0 הוא 0, וזה שקול לכך ש-<span class="math">\(V=W_{1}\oplus\ldots\oplus W_{n}\)</span>. זה אומר שכל <span class="math">\(v\)</span> ניתן להצגה יחידה בתור <span class="math">\(v=w_{1}+\ldots+w_{n}\)</span> ואם נסמן ב-<span class="math">\(E_{i}\)</span> את ההטלה האורתוגונלית מ-<span class="math">\(V\)</span> על <span class="math">\(W_{i}\)</span>, אז מה שהיא עושה הוא <span class="math">\(E_{i}\left(v\right)=w_{i}\)</span>. </p>
<p>בפרט, שימו לב ש-<span class="math">\(E_{1}+\ldots+E_{n}=I\)</span>, כי פשוט תפעילו את אגף שמאל על <span class="math">\(v\)</span> ותראו מה תקבלו; ובאופן דומה:</p>
<p><span class="math">\(T\left(v\right)=T\left(\sum_{i=1}^{n}w_{i}\right)=\sum_{i=1}^{n}T\left(w_{i}\right)=\sum_{i=1}^{n}\lambda_{i}w_{i}=\sum_{i=1}^{n}\lambda_{i}E_{i}\left(v\right)\)</span></p>
<p>מה שנותן לנו את <span class="math">\(T=\lambda_{1}E_{1}+\ldots+\lambda_{n}E_{n}\)</span> המובטח.</p>
<p>הדבר הבא שמעניין לטעמי לדבר עליו אחרי שרואים לכסון אוניטרי הוא ההכללה שלו, למשהו שעובד במרחב מכפלה פנימית סוף ממדי עבור <strong>כל</strong> מטריצה, כולל מטריצות לא ריבועיות בכלל: פירוק לערכים סינגולריים (Singular Value Decomposition, ובקיצור SVD). כאן הרעיון הוא בגדול להציג מטריצה <span class="math">\(A\)</span> על ידי <strong>שתי</strong> מטריצות אוניטריות ומטריצה אלכסונית, <span class="math">\(A=U\Sigma V^{*}\)</span>, אבל מה המטריצות מייצגות? מה הולך באלכסון של <span class="math">\(\Sigma\)</span>? מה זה "ערכים סינגולריים"? לזה ראוי להקדיש פוסט משל עצמו, וזה מה שאני מתכנן לעשות בפוסט הבא. אני רק מקווה ש"הפוסט הבא" כאן לא יתגלה גם בתור "נחכה 12 שנים ואז ניזכר לכתוב אותו".</p>
        </article>
        
        <footer>
            <p>© כל הזכויות שמורות לגדי אלכסנדרוביץ'</p>
        </footer>
    </div>

    
    <script>
        function toggleMobileMenu() {
            const navLinks = document.getElementById('navLinks');
            navLinks.classList.toggle('expanded');
        }
        
        function searchPosts() {
            const searchTerm = document.getElementById('searchInput').value;
            if (searchTerm.trim()) {
                window.location.href = '/blog/post_list.html?search=' + encodeURIComponent(searchTerm);
            }
        }
        
        document.getElementById('searchInput').addEventListener('keypress', function(e) {
            if (e.key === 'Enter') {
                searchPosts();
            }
        });
    </script>
    
    
    <!-- Auto-render KaTeX math -->
    <script>
        document.addEventListener("DOMContentLoaded", function() {
            renderMathInElement(document.body, {
                delimiters: [
                    {left: "\\[", right: "\\]", display: true},
                    {left: "\\(", right: "\\)", display: false}
                ],
                throwOnError: false
            });
        });
    </script>

</body>
</html>