<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>מבוא לתורת גלואה - לא מדויק</title>
    <link rel="icon" type="image/x-icon" href="/favicon.ico">
    
    <meta name="description" content="לא מדויק - בלוג על מתמטיקה ומדעי המחשב" />
    <!-- Open Graph / Facebook -->
    <meta property="og:type" content="article">
    <meta property="og:url" content="https://gadial.net/2018/04/26/galois_theory_intro/">
    <meta property="og:title" content="מבוא לתורת גלואה">
    <meta property="og:description" content="לא מדויק - בלוג על מתמטיקה ומדעי המחשב">
    <meta property="og:site_name" content="לא מדויק">
    <meta property="og:image" content="http://gadial.net/img/main/default-card.png" />
        
    <!-- Twitter -->
    <meta name="twitter:card" content="summary">
    <meta name="twitter:url" content="https://gadial.net/2018/04/26/galois_theory_intro/">
    <meta name="twitter:description" content="לא מדויק - בלוג על מתמטיקה ומדעי המחשב">
    <meta name="twitter:site" content="@" />
    <meta property="twitter:title" content="מבוא לתורת גלואה">
    <meta property="twitter:image" content="http://gadial.net/img/main/default-card.png" />
    
    <!-- RSS Feed -->
    <link rel="alternate" type="application/rss+xml" title="לא מדויק - RSS Feed" href="/feed.xml">
       
    
    <!-- KaTeX for math rendering -->
    <link rel="stylesheet" href="https://cdn.jsdelivr.net/npm/katex@0.16.9/dist/katex.min.css">
    <script defer src="https://cdn.jsdelivr.net/npm/katex@0.16.9/dist/katex.min.js"></script>
    <script defer src="https://cdn.jsdelivr.net/npm/katex@0.16.9/dist/contrib/auto-render.min.js"></script>

    
    <style>
        * {
            margin: 0;
            padding: 0;
            box-sizing: border-box;
        }
        
        body {
            font-family: 'Arial', 'David', 'Tahoma', sans-serif;
            line-height: 1.6;
            color: #333;
            background-color: #f5f5f5;
        }
        
        /* Top navigation bar */
        .top-nav {
            background: #2c3e50;
            padding: 15px 20px;
            box-shadow: 0 2px 5px rgba(0,0,0,0.1);
        }
        
        .top-nav .nav-container {
            max-width: 1200px;
            margin: 0 auto;
            display: flex;
            align-items: center;
            justify-content: space-between;
            gap: 20px;
        }
        
        .top-nav .site-title {
            font-size: 1.5em;
            font-weight: bold;
            color: white;
            text-decoration: none;
            white-space: nowrap;
        }
        
        .top-nav .nav-links {
            display: flex;
            gap: 20px;
            align-items: center;
            flex-wrap: wrap;
        }
        
        .top-nav .nav-links a {
            color: #ecf0f1;
            text-decoration: none;
            padding: 5px 10px;
            border-radius: 4px;
            transition: background 0.2s;
            white-space: nowrap;
        }
        
        .top-nav .nav-links a:hover {
            background: #34495e;
        }
        
        .top-nav .search-box {
            display: flex;
            gap: 5px;
        }
        
        .top-nav .search-box input {
            padding: 5px 10px;
            border: none;
            border-radius: 4px;
            font-size: 0.9em;
            min-width: 150px;
        }
        
        .top-nav .search-box button {
            padding: 5px 15px;
            background: #3498db;
            color: white;
            border: none;
            border-radius: 4px;
            cursor: pointer;
            transition: background 0.2s;
        }
        
        .top-nav .search-box button:hover {
            background: #2980b9;
        }
        
        /* Hamburger menu button */
        .menu-toggle {
            display: none;
            background: none;
            border: none;
            font-size: 1.8em;
            color: white;
            cursor: pointer;
            padding: 0;
            line-height: 1;
        }
        
        .menu-toggle:hover {
            opacity: 0.8;
        }
        
        /* Mobile responsive */
        @media (max-width: 768px) {
            .top-nav .nav-container {
                flex-direction: column;
                align-items: stretch;
            }
            
            .top-nav .site-title {
                display: flex;
                justify-content: space-between;
                align-items: center;
                margin-bottom: 0;
                padding: 10px 0;
            }
            
            .menu-toggle {
                display: block;
            }
            
            /* Hide nav links by default on mobile */
            .top-nav .nav-links {
                display: none;
                flex-direction: column;
                width: 100%;
                margin-top: 10px;
            }
            
            /* Show when expanded */
            .top-nav .nav-links.expanded {
                display: flex;
            }
            
            .top-nav .nav-links > a {
                text-align: center;
                padding: 12px;
                border-top: 1px solid rgba(255, 255, 255, 0.2);
            }
            
            .top-nav .search-box {
                width: 100%;
                flex-direction: column;
                margin-top: 10px;
                padding-top: 10px;
                border-top: 1px solid rgba(255, 255, 255, 0.2);
            }
            
            .top-nav .search-box input {
                width: 100%;
                margin-bottom: 5px;
                min-width: 0;
            }
            
            .top-nav .search-box button {
                width: 100%;
            }
        }
        
        /* Blockquote styling */
        blockquote {
            background: #f9f9f9;
            border-right: 5px solid #ccc;
            margin: 1.5em 10px;
            padding: 0.75em 16px;
            position: relative;
            font-style: italic;
        }
        
        blockquote:before {
            content: '"';
            position: absolute;
            top: -10px;
            right: 8px;
            font-size: 3.5em;
            color: #ccc;
            line-height: 1;
        }
        
        blockquote p {
            display: block;
            margin: 0 0 0.75em 0;
        }
        
        blockquote p:last-child {
            margin-bottom: 0;
        }
        
        
        body {
            line-height: 1.8;
        }
        
        .container {
            max-width: 800px;
            margin: 20px auto;
            background: white;
            padding: 40px;
            box-shadow: 0 2px 10px rgba(0,0,0,0.1);
            border-radius: 8px;
        }
        
        header {
            margin-bottom: 40px;
            border-bottom: 2px solid #e0e0e0;
            padding-bottom: 20px;
        }
        
        h1 {
            font-size: 2.5em;
            margin-bottom: 10px;
            color: #2c3e50;
        }
        
        .post-meta {
            color: #7f8c8d;
            font-size: 0.9em;
        }
        
        .post-meta .date {
            margin-left: 15px;
        }
        
        .post-meta .categories,
        .post-meta .tags {
            display: inline;
        }
        
        .post-meta .categories a,
        .post-meta .tags a {
            color: #3498db;
            text-decoration: none;
            margin: 0 5px;
        }
        
        .post-meta .categories a:hover,
        .post-meta .tags a:hover {
            text-decoration: underline;
        }
        
        article {
            font-size: 1.1em;
        }
        
        article h2 {
            margin-top: 30px;
            margin-bottom: 15px;
            color: #34495e;
            font-size: 1.8em;
        }
        
        article h3 {
            margin-top: 25px;
            margin-bottom: 12px;
            color: #34495e;
            font-size: 1.4em;
        }
        
        article p {
            margin-bottom: 15px;
            text-align: justify;
        }
        
        article ul, article ol {
            margin-right: 30px;
            margin-bottom: 15px;
        }
        
        article li {
            margin-bottom: 8px;
        }
        
        article code {
            background-color: #f4f4f4;
            padding: 2px 6px;
            border-radius: 3px;
            font-family: 'Courier New', monospace;
            font-size: 0.9em;
        }
        
        article pre {
            background-color: #2d2d2d;
            color: #f8f8f2;
            padding: 15px;
            border-radius: 5px;
            overflow-x: auto;
            margin-bottom: 20px;
            direction: ltr;
            text-align: left;
        }
        
        article pre code {
            background-color: transparent;
            padding: 0;
            color: inherit;
        }
        
        /* Image styles - responsive and contained */
        article img {
            max-width: 100%;
            height: auto;
            display: block;
            margin: 20px auto;
        }
        
        /* Math rendering styles */
        .math {
            direction: ltr;
        }
        
        span.math {
            direction: ltr;
        }
        
        /* Override RTL for KaTeX */
        .katex {
            direction: ltr;
            unicode-bidi: embed;
        }
        
        /* Force KaTeX content to wrap by overriding its internal structure */
        .katex-html {
            display: inline !important;
            white-space: normal !important;
        }
        
        .katex .base {
            display: inline !important;
            white-space: normal !important;
        }
        
        .katex .mord,
        .katex .mbin,
        .katex .mrel,
        .katex .mopen,
        .katex .mclose,
        .katex .mpunct,
        .katex .minner {
            display: inline !important;
            white-space: normal !important;
        }
        
        div.math {
            display: block;
            text-align: center;
            padding: 15px 0;
            direction: ltr;
        }
        
        /* RTL adjustments for code blocks */
        .highlight {
            direction: ltr;
            text-align: left;
        }
        
        footer {
            margin-top: 60px;
            padding-top: 20px;
            border-top: 1px solid #e0e0e0;
            text-align: center;
            color: #95a5a6;
            font-size: 0.9em;
        }
        
        /* Responsive design */
        @media (max-width: 768px) {
            .container {
                padding: 20px;
            }
            
            h1 {
                font-size: 2em;
            }
            
            article {
                font-size: 1em;
            }
            
            /* Hide post navigation on mobile */
            .post-navigation {
                display: none;
            }
        }
        
        /* Post navigation */
        .post-navigation {
            display: flex;
            justify-content: space-between;
            margin-bottom: 30px;
            padding-bottom: 20px;
            border-bottom: 2px solid #e0e0e0;
            gap: 20px;
        }
        
        .post-navigation .nav-link {
            flex: 1;
            text-decoration: none;
            color: #2c3e50;
            padding: 15px;
            background: #f8f9fa;
            border-radius: 5px;
            transition: background 0.2s;
        }
        
        .post-navigation .nav-link:hover {
            background: #e9ecef;
        }
        
        .post-navigation .nav-prev {
            text-align: right;
        }
        
        .post-navigation .nav-next {
            text-align: left;
        }
        
        .post-navigation .nav-label {
            font-size: 0.85em;
            color: #7f8c8d;
            display: block;
            margin-bottom: 5px;
        }
        
        .post-navigation .nav-title {
            font-weight: bold;
            font-size: 1.1em;
        }

    </style>
</head>
<body>
    <nav class="top-nav">
        <div class="nav-container">
            <div class="site-title">
                <a href="/" style="color: white; text-decoration: none;">לא מדויק</a>
                <button class="menu-toggle" onclick="toggleMobileMenu()" aria-label="תפריט">
                    ☰
                </button>
            </div>
            <div class="nav-links" id="navLinks">
                <a href="/">דף הבית</a>
                <a href="/random.html">פוסט אקראי</a>
                <a href="/post_list.html">כל הפוסטים</a>
                <a href="/categories/">קטגוריות</a>
                <div class="search-box">
                    <input type="text" id="searchInput" placeholder="חיפוש...">
                    <button onclick="searchPosts()">חפש</button>
                </div>
            </div>
        </div>
    </nav>
    
    
    <div class="container">
        <!-- Post Navigation -->
        
        <nav class="post-navigation">
            
            <a href="/2018/04/22/splitting_fields_algebraic_closures/" class="nav-link nav-prev">
                <span class="nav-label">פוסט ישן יותר →</span>
                <span class="nav-title">שדות פיצול וסגורים אלגבריים</span>
            </a>
            

            
            <a href="/2018/05/07/fields_and_groups_collide/" class="nav-link nav-next">
                <span class="nav-label">← פוסט חדש יותר</span>
                <span class="nav-title">כשחבורות ושדות מתנגשים</span>
            </a>
            
        </nav>
        
        
        <header>
            <h1>מבוא לתורת גלואה</h1>
            <div class="post-meta">
                <span class="date">2018-04-26</span>
                
                <span class="categories">
                    | קטגוריות:
                    
                    <a href="/categories/אלגברה מופשטת.html">אלגברה מופשטת</a>
                    
                </span>
                
                
                <span class="tags">
                    | תגיות:
                    
                    <a href="/tags/פולינום ספרבילי.html">פולינום ספרבילי</a>
                    
                    <a href="/tags/שדה פיצול.html">שדה פיצול</a>
                    
                    <a href="/tags/תורת גלואה.html">תורת גלואה</a>
                    
                </span>
                
            </div>
        </header>
        
        <article>
            <p>בשעה טובה הגענו עם סדרת הפוסטים שלי על אלגברה מופשטת אל מה שהוא כנראה השיא של המבוא לתחום הזה, כמו גם אחת מהמוטיבציות המקוריות לקיומו - <strong>תורת גלואה</strong>. הרעיון בתורת גלואה הוא לקחת את תורת השדות ותורת החבורות, לשים אותן במאיץ חלקיקים, לגרום להן להתנגש ולבדוק מה קורה, וזה מרהיב למדי.</p>
<p>בפוסט הזה נציג את המושגים הבסיסיים, אבל לפני שנגיע לפורמליזם שלהם אני רוצה לתת דוגמת צעצוע. זו דוגמא טריוויאלית מאוד ולא כל כך מעניינת מבחינת מה שתורת גלואה אומרת לנו, אבל יש לה יתרון אדיר - אנחנו כבר מכירים אותה טוב, אולי אפילו מבית הספר. הדוגמא הזו היא מה שנקרא <strong>צמוד מרוכב</strong>.</p>
<h2>דוגמא: צמוד מרוכב</h2>
<p>ה"עולם" שלנו כרגע הוא שדה המספרים המרוכבים, <span class="math">\(\mathbb{C}\)</span>. זה שדה שנבנה איכשהו מתוך שדה המספרים הממשיים <span class="math">\(\mathbb{R}\)</span> באופן הבא: מוסיפים ל-<span class="math">\(\mathbb{R}\)</span> איבר חדש שנקרא <span class="math">\(i\)</span> והוא שורש של <span class="math">\(x^{2}+1\)</span> (כלומר, <span class="math">\(i^{2}=-1\)</span>) ואז "סוגרים" את <span class="math">\(\mathbb{R}\)</span> בהתאם; כלומר, <span class="math">\(\mathbb{C}\)</span> הוא מה שקראתי לו <strong>שדה שורש</strong> של <span class="math">\(x^{2}+1\)</span> או, בניסוח שקול, הוא ההרחבה הפשוטה <span class="math">\(\mathbb{C}=\mathbb{R}\left(i\right)\)</span>. המסקנה בפועל היא ש-<span class="math">\(\mathbb{C}=\left\{ a+bi\ |\ a,b\in\mathbb{R}\right\} \)</span>, כלומר כל מספר מרוכב אפשר להציג בתור <span class="math">\(z=a+bi\)</span> כאשר <span class="math">\(a,b\)</span> הם ממשיים (ומסמנים לפעמים <span class="math">\(z=\text{Re}z\)</span> ו-<span class="math">\(b=\text{Im}z\)</span>). ואז, ברוב ההצגות של מספרים מרוכבים, אחרי שנותנים את ההגדרות הללו מספרים על עוד משהו שנקרא "צמוד מרוכב". אם <span class="math">\(z=a+bi\)</span> הוא מספר מרוכב אז הצמוד שלו <span class="math">\(\overline{z}\)</span> מוגדר כך: <span class="math">\(\overline{z}=a-bi\)</span>. כלומר, שינינו את הסימן של המקדם של <span class="math">\(i\)</span> והשארנו את היתר ללא שינוי. אם חושבים על מספרים מרוכבים בתור יצורים שחיים במישור, אז לקחת צמוד זה כמו לשקף ביחס לציר <span class="math">\(x\)</span>. עכשיו אני רוצה לסכם כמה תכונות של הצמוד שגם אותם רואים בדרך כלל די מהר:</p>
<ol>
    <li><span class="math">\(\overline{\overline{z}}=z\)</span></li>
    <li><span class="math">\(\overline{z_{1}+z_{2}}=\overline{z_{1}}+\overline{z_{2}}\)</span></li>
    <li><span class="math">\(\overline{z_{1}\cdot z_{2}}=\overline{z_{1}}\cdot\overline{z_{2}}\)</span></li>
    <li><span class="math">\(z=\overline{z}\)</span> אם ורק אם <span class="math">\(z\in\mathbb{R}\)</span></li>
    <li>אם <span class="math">\(p\left(x\right)\in\mathbb{R}\left[x\right]\)</span> הוא פולינום במקדמים ממשיים ו-<span class="math">\(z\in\mathbb{C}\)</span> מקיים <span class="math">\(p\left(z\right)=0\)</span>, אז גם <span class="math">\(p\left(\overline{z}\right)=0\)</span>.</li>
    <li><span class="math">\(z\cdot\overline{z}=\left|z\right|^{2}\)</span></li>
    <li><span class="math">\(z+\overline{z}=2\text{Re}z\)</span></li>
</ol>
<p>תכונה 1 אומרת שהצמוד הוא <strong>פונקציה הפיכה</strong> מ-<span class="math">\(\mathbb{C}\)</span> לעצמו. תכונות 2 ו-3 אומרות שהפונקציה הזו היא <strong>הומומורפיזם</strong> של שדות. להומומורפיזם חח"ע ועל משדה לעצמו קוראים <strong>אוטומורפיזם</strong> של השדה; מה שאנחנו רואים כאן הוא שהצמדה היא אוטומורפיזם של המרוכבים. תכונה 4 מעניינת כי היא מכניסה למשחק את הממשיים: אנחנו רואים שהצמדה <strong>משמרת</strong> את הממשיים, במובן זה שעל כל מספר ממשי היא פועלת כמו פונקציית הזהות. יותר מכך, אנחנו רואים שאפשר <strong>לאפיין</strong> את הממשיים בצורה הזו: הממשיים הם בדיוק קבוצת כל האיברים של <span class="math">\(\mathbb{C}\)</span> שאוטומורפיזם ההצמדה משמר.</p>
<p>תכונה 5 היא מעניינת במיוחד; היא אומרת שאם יש לנו פולינום מעל <span class="math">\(\mathbb{R}\)</span>, הצמדה מבצעת מעין פרמוטציה של השורשים שלו. לדוגמא, אם נסתכל על הפולינום <span class="math">\(p\left(x\right)=x^{2}-2x+5\)</span> נגלה שהשורשים שלו הם <span class="math">\(1+2i\)</span> ו-<span class="math">\(1-2i\)</span>, והצמדה מחליפה ביניהם: מעבירה את <span class="math">\(1+2i\)</span> אל <span class="math">\(1-2i\)</span> וההפך.</p>
<p>בגלל שזה יהיה רלוונטי מאוד להמשך, בואו ניזכר איך מוכיחים את התכונה הזו: אם <span class="math">\(p\left(x\right)=a_{n}x^{n}+\dots+a_{1}x+a_{0}\)</span> הוא פולינום עם מקדמים ממשיים ו-<span class="math">\(p\left(z\right)=0\)</span>, זה אומר שמתקיים <span class="math">\(0=a_{n}z^{n}+\dots+a_{1}z+a_{0}\)</span>. עכשיו אפשר להפעיל צמוד על שני האגפים: אם נשתמש בכללים 2 ו-3 של הצמוד כדי "לפתוח" את הצמוד שמופעל על כל אגף ימין, נקבל:</p>
<p><span class="math">\(\overline{0}=\overline{a_{n}}\overline{z}^{n}+\dots+\overline{a_{1}}\overline{z}+\overline{a_{0}}\)</span></p>
<p>אם נשתמש עכשיו בתכונה מספר 4 הן על ה-0 באגף שמאל והן על המקדמים של הפולינום באגף ימין (ההנחה הייתה שהם ממשיים) נקבל:</p>
<p><span class="math">\(0=a_{n}\overline{z}^{n}+\dots+a_{1}\overline{z}+a_{0}=p\left(\overline{z}\right)\)</span></p>
<p>בהוכחה הזו השתמשנו בתכונות 2,3 של הצמוד ובחצי מתכונה 4 - בחצי שאומר שאם <span class="math">\(z\in\mathbb{R}\)</span> אז <span class="math">\(\overline{z}=z\)</span>, כלומר בטענה שהצמוד משמר את <span class="math">\(\mathbb{R}\)</span> (אבל לא בטענה שהצמוד מאפיין את <span class="math">\(\mathbb{R}\)</span>). לכן אותה הוכחה בדיוק תעבוד עבור <strong>כל</strong> אוטומורפיזם של המרוכבים שמשמר את <span class="math">\(\mathbb{R}\)</span>. זה קורה בפרט עבור הפולינום <span class="math">\(x^{2}+1\)</span> שהוא זה שייצר את <span class="math">\(\mathbb{C}\)</span> מלכתחילה והשורשים שלו הם <span class="math">\(i\)</span> ו-<span class="math">\(-i\)</span>; המסקנה היא שאם <span class="math">\(\varphi:\mathbb{C}\to\mathbb{C}\)</span> הוא אוטומורפיזם <strong>כלשהו</strong> של המרוכבים שמשמר את <span class="math">\(\mathbb{R}\)</span> אז <span class="math">\(\varphi\left(i\right)=i\)</span> או <span class="math">\(\varphi\left(i\right)=-i\)</span>. אין דרך אחרת. כעת, <span class="math">\(\varphi\left(a+bi\right)=\varphi\left(a\right)+\varphi\left(b\right)\varphi\left(i\right)=a+b\varphi\left(i\right)\)</span> ומכאן שההתנהגות של האוטומורפיזם על <strong>כל</strong> <span class="math">\(\mathbb{C}\)</span> נקבעת על פי מה שהוא עושה ל-<span class="math">\(i\)</span>; קיבלנו שיש בסך הכל שני אוטומורפיזמים של <span class="math">\(\mathbb{C}\)</span> שמשמרים את <span class="math">\(\mathbb{R}\)</span> והם הזהות (<span class="math">\(\varphi\left(z\right)=z\)</span>) וההצמדה (<span class="math">\(\varphi\left(z\right)=\overline{z}\)</span>). עם הידיעה הזו, תכונות 6 ו-7 ניתנות לתיאור טיפה שונה ממה שהתרגלנו אליו: הערך <span class="math">\(z\cdot\overline{z}\)</span> הוא מה שמקבלים אם לוקחים את <span class="math">\(z\)</span>, מפעילים על <span class="math">\(z\)</span> את <strong>כל</strong> האוטומורפיזמים של <span class="math">\(\mathbb{C}\)</span> שמשמרים את <span class="math">\(\mathbb{R}\)</span> ואז כופלים את כל התוצאות שקיבלנו; ואילו <span class="math">\(z+\overline{z}\)</span> הוא מה שמקבלים כשעושים את אותו דבר רק שבסוף מחברים את כל התוצאות במקום לכפול. שתי הפעולות הללו של להפעיל את כל האוטומורפיזמים ואז לכפול/לחבר נותנות את מה שנקרא בתורת השדות <strong>הנורמה</strong> וה<strong>עקבה</strong> של איבר.</p>
<h2>ההגדרה הכללית</h2>
<p>ההגדרות הכלליות לא יהיו שונות מהותית ממה שכבר ראינו. אם <span class="math">\(F\)</span> הוא שדה כלשהו, אז הומומורפיזם חח"ע ועל <span class="math">\(\sigma:F\to F\)</span> נקרא <strong>אוטומורפיזם</strong> של <span class="math">\(F\)</span>. מסמנים את אוסף כל האוטומורפיזמים של <span class="math">\(F\)</span> ב-<span class="math">\(\text{Aut}\left(F\right)\)</span>, וקל לראות שזו <strong>חבורה</strong> כאשר הפעולה היא הרכבת פונקציות: העובדה שכל איבר של <span class="math">\(\text{Aut}\left(F\right)\)</span> הוא חח"ע ועל מראה שיש לנו הופכי לכל איבר בקבוצה הזו, איבר היחידה הוא אוטומורפיזם הזהות, <span class="math">\(\text{Id}\left(x\right)=x\)</span>, ואסוציאטיביות נובעת מכך שהרכבת פונקציות באופן כללי היא אסוציאטיבית. כדי לפשט סימונים, בדרך כלל במקום לכתוב <span class="math">\(\sigma\left(\alpha\right)\)</span> אני פשוט אכתוב <span class="math">\(\sigma\alpha\)</span>; זה מועיל כדי לחסוך סוגריים בביטויים שבהם כבר יש מראש יותר מדי כאלו.</p>
<p>עד כאן הכל טוב ויפה, אבל <span class="math">\(\text{Aut}\left(F\right)\)</span> היא לא באמת האובייקט שמעניין אותנו. <span class="math">\(\text{Aut}\left(\mathbb{C}\right)\)</span>, למשל, היא חבורה ענקית. כזכור, בתורת השדות האובייקט המרכזי שמעניין אותנו הוא לא שדה בודד, אלא <strong>הרחבה</strong> של שדות, אז בואו ניקח הרחבה <span class="math">\(E/F\)</span>, ונסתכל על אותם אוטומורפיזמים של <span class="math">\(E\)</span> שבנוסף לכך <strong>משמרים</strong> את <span class="math">\(F\)</span>. כלומר, נסתכל על הקבוצה <span class="math">\(\text{Aut}\left(E/F\right)\triangleq\left\{ \sigma\in\text{Aut}\left(E\right)\ |\ \forall\alpha\in F:\sigma\alpha=\alpha\right\} \)</span>. גם הקבוצה הזו היא חבורה, ומהווה תת-חבורה של <span class="math">\(\text{Aut}\left(E\right)\)</span>.</p>
<p>התוצאה הראשונה שאפשר לומר על <span class="math">\(\text{Aut}\left(E/F\right)\)</span> היא מה שראינו עבור מרוכבים: אם <span class="math">\(p\left(x\right)\in F\left[x\right]\)</span> הוא פולינום עם מקדמים מעל השדה שהאוטומורפיזמים משמרים, ואם <span class="math">\(p\left(\alpha\right)=0\)</span> אז גם <span class="math">\(p\left(\sigma\alpha\right)=0\)</span> לכל <span class="math">\(\sigma\in\text{Aut}\left(E/F\right)\)</span>; האוטומורפיזם <span class="math">\(\sigma\)</span> מבצע פרמוטציה על השורשים של <span class="math">\(p\left(x\right)\)</span>. כדי לראות את זה, בואו נסמן <span class="math">\(p\left(x\right)=a_{n}x^{n}+\dots+a_{1}x+a_{0}\)</span>, אז</p>
<p><span class="math">\(0=a_{n}\alpha^{n}+\dots+a_{1}\alpha+a_{0}\)</span></p>
<p>ועל ידי הפעלת <span class="math">\(\sigma\)</span> על שני האגפים נקבל</p>
<p><span class="math">\(0=\sigma\left(a_{n}\right)\left(\sigma\alpha\right)^{n}+\dots+\sigma\left(a_{1}\right)\sigma\alpha+\sigma\left(a_{0}\right)\)</span></p>
<p>נשתמש בכך ש-<span class="math">\(\sigma\)</span> משמרת את אברי <span class="math">\(F\)</span> ונקבל</p>
<p><span class="math">\(0=a_{n}\left(\sigma\alpha\right)^{n}+\dots+a_{1}\sigma\alpha+a_{0}=p\left(\sigma\alpha\right)\)</span></p>
<p>הרעיון הזה, של הסתכלות על <strong>הפרמוטציות של השורשים של פולינומים</strong> היה במקור של לגראנז', אבל הוא לא לקח אותו רחוק מספיק; מי שבאמת הבין מה לעשות איתו היה גלואה, כשהאבחנה המכרעת שלו הייתה שאפשר לקחת פרמוטציות שונות של שורשים של פולינומים ולהרכיב אותן כדי לקבל פרמוטציה חדשה - שלפרמוטציות יש את מה שאנחנו קוראים לו כיום מבנה של חבורה. זו הייתה נקודה מכרעת בהתפתחות הן של תורת השדות והן של תורת החבורות - בהגזמה פרועה אפשר אפילו לומר שזו הייתה הלידה שלהן (אחרי הריון ארוך ופורה לכשעצמו).</p>
<p>עכשיו אפשר להסביר את הרעיון הבסיסי מאחורי תורת גלואה. עד כה בדיון שלי על הרחבת שדות, היה דבר אחד שנמנעתי לגמרי מלעסוק בו: אם <span class="math">\(E/F\)</span> היא הרחבת שדות, אילו שדות ביניים יש בהרחבה הזו? כלומר, אילו שדות <span class="math">\(K\)</span> קיימים כך ש-<span class="math">\(F\subseteq K\subseteq E\)</span>? זו שאלה דומה לשאלה "בהינתן חבורה <span class="math">\(G\)</span>, מהן תת-החבורות שלה"; מה שתורת גלואה אומרת היא שזה לא סתם דומה אלא שבמקרים מסויימים <strong>זה אותו הדבר בדיוק</strong>. ראינו שבהינתן הרחבת שדות <span class="math">\(E/F\)</span> אפשר להתאים לה חבורה <span class="math">\(\text{Aut}\left(E/F\right)\)</span>. המשפט היסודי של תורת גלואה אומר שאם <span class="math">\(E/F\)</span> מקיימת תנאי מסויים שאתאר עוד מעט (אבל הוא נפוץ למדי) יש התאמה חח"ע ועל בין תת-החבורות של <span class="math">\(\text{Aut}\left(E/F\right)\)</span> ובין שדות הביניים של <span class="math">\(E/F\)</span>. ההתאמה נתונה בצורה הפשוטה הבאה: אם <span class="math">\(F\subseteq K\subseteq E\)</span> אז ל-<span class="math">\(K\)</span> מותאמת תת-החבורה <span class="math">\(H\subseteq\text{Aut}\left(E/F\right)\)</span> של כל האוטומורפיזמים ב-<span class="math">\(\text{Aut}\left(E/F\right)\)</span> שמשמרים את השדה <span class="math">\(K\)</span>; ובכיוון השני, בהינתן תת-חבורה <span class="math">\(H\subseteq\text{Aut}\left(E/F\right)\)</span> אפשר לקבל שדה <span class="math">\(F\subseteq K\subseteq E\)</span> אם מסתכלים על קבוצת האיברים ב-<span class="math">\(E\)</span> שמשתמרים על ידי <strong>כל</strong> אברי <span class="math">\(H\)</span>. זה משפט יפהפה, ועדיין לא תיארתי את הפרטים שלו במלואם, אבל נחכה איתו לפוסט הבא; כדי להוכיח אותו אנחנו צריכים להבין את הסיטואציה טוב יותר.</p>
<p>השאלה הבסיסית היא - מה עשוי להשתבש בהרחבה <span class="math">\(E/F\)</span> שבגללה המשפט היסודי לא יעבוד? ובכן, הרעיון במשפט היסודי הוא ש-<span class="math">\(\text{Aut}\left(E/F\right)\)</span> היא "עשירה" מספיק - כוללת מספיק איברים כדי שתתי- החבורות שלה יתאימו בדיוק לכל שדות הביניים של <span class="math">\(E/F\)</span>. אבל לפעמים קורה אסון והחבורה <span class="math">\(\text{Aut}\left(E/F\right)\)</span> היא קטנה מדי; חסרים אוטומורפיזמים כדי שהעסק יעבוד. כפי שנראה בהמשך, התכונה שנדרשת כדי שהמשפט היסודי יתקיים עבור הרחבות <strong>סופיות </strong>היא ש-<span class="math">\(\left|\text{Aut}\left(E/F\right)\right|=\left[E:F\right]\)</span> - שהגודל של חבורת האוטומורפיזמים הזו יהיה שווה למימד של ההרחבה. במקרה שבו התנאי הזה מתקיים אומרים ש-<span class="math">\(E/F\)</span> היא <strong>הרחבת גלואה</strong> ומסמנים את <span class="math">\(\text{Aut}\left(E/F\right)\)</span> בסימון <span class="math">\(\text{Gal}\left(E/F\right)\)</span> וקוראים לה <strong>חבורת גלואה</strong> של ההרחבה <span class="math">\(E/F\)</span>. יש כאן עניין טרמינולוגי קטן: יש מקומות שקוראים בשם "חבורת גלואה" ל-<span class="math">\(\text{Aut}\left(E/F\right)\)</span>, בין אם <span class="math">\(E/F\)</span> היא הרחבת גלואה ובין אם לאו. אני אישית מחבב את ההפרדה הזו בין <span class="math">\(\text{Aut}\left(E/F\right)\)</span> שהוא סימון שבו משתמשים תמיד, ובין <span class="math">\(\text{Gal}\left(E/F\right)\)</span> שמרמז על תכונה נחמדה שיש לחבורה הזו.</p>
<h2>דוגמא</h2>
<p>כבר ראינו דוגמא אחת להרחבת גלואה: <span class="math">\(\mathbb{C}/\mathbb{R}\)</span>. במקרה הזה <span class="math">\(\text{Aut}\left(\mathbb{C}/\mathbb{R}\right)\)</span> כללה שני איברים - אוטומורפיזם הזהות, ואוטומורפיזם ההצמדה; ואכן <span class="math">\(\left[\mathbb{C}:\mathbb{R}\right]=2\)</span>. העניין הוא שזו לא הרחבת גלואה מעניינת במיוחד כי <strong>אין שדות ביניים לא טריוויאליים</strong> פה בכלל. לחבורת הגלואה יש שתי תת-חבורות: או החבורה כולה, שהשדה שהיא משמרת הוא <span class="math">\(\mathbb{R}\)</span>, או החבורה הטריוויאלית שכוללת רק את אוטומורפיזם הזהות שהשדה שהיא משמרת הוא <span class="math">\(\mathbb{C}\)</span>. אז יופי, ראינו איך יש כאן התאמה בין תתי החבורות ובין שדות הביניים בהרבה, אבל קשה לומר שזה היה מרשים.</p>
<p>אז כדי שהסיטואציה לא תהיה משעממת, כדאי לקחת הרחבה קצת יותר מתוחכמת. הדוגמא הקלאסית מתבססת על הפולינום <span class="math">\(p\left(x\right)=\left(x^{2}-2\right)\left(x^{2}-3\right)\)</span> מעל <span class="math">\(\mathbb{Q}\)</span>. שדה הפיצול שלו הוא ההרחבה <span class="math">\(\mathbb{Q}\left(\sqrt{2},\sqrt{3}\right)\)</span>, שבתורו מתקבל בתור הרחבה פשוטה של הרחבה פשוטה, כשבכל אחד מהמקרים הפולינום המינימלי הוא ממעלה 2. כלומר <span class="math">\(\left[\mathbb{Q}\left(\sqrt{2},\sqrt{3}\right):\mathbb{Q}\right]=4\)</span> ולכן התקווה שלנו היא שבחבורת האוטומורפיזמים יהיו ארבעה איברים.</p>
<p>מכיוון ש-<span class="math">\(\mathbb{Q}\left(\sqrt{2},\sqrt{3}\right)\)</span> נוצרת על ידי <span class="math">\(\mathbb{Q}\)</span> - שכל איבר בחבורת הגלואה אמור לשמר - ועל ידי <span class="math">\(\sqrt{2},\sqrt{3}\)</span> הרי שכל אוטומורפיזם בחבורת האוטומורפיזמים נקבע באופן יחיד על ידי הפעולה שלו על <span class="math">\(\sqrt{2}\)</span> ו-<span class="math">\(\sqrt{3}\)</span>. אנחנו יודעים שכל אוטומורפיזם כזה אמור לבצע פרמוטציה של השורשים של <span class="math">\(p\left(x\right)=\left(x^{2}-2\right)\left(x^{2}-3\right)\)</span>, אבל למעשה הוא מוגבל יותר מכך. אי אפשר להעביר את השורש <span class="math">\(\sqrt{2}\)</span> לשורש <span class="math">\(\sqrt{3}\)</span> של הפולינום, למשל. למה? כי אוטומורפיזם שמשמר את <span class="math">\(\mathbb{Q}\)</span> אמור לבצע פרמוטציה גם על השורשים של <span class="math">\(x^{2}-2\)</span>, כלומר להחליף את <span class="math">\(\sqrt{2}\)</span> אך ורק בעצמו או ב-<span class="math">\(-\sqrt{2}\)</span>, ובדומה גם עבור <span class="math">\(\sqrt{3}\)</span>. ה"לקח" פה הוא שמה שבאמת מעניין אותנו כשמדברים על פרמוטציה של השורשים של פולינום הוא שהפולינום יהיה <strong>אי-פריק</strong>; אחרת אפשר לקחת פירוק שלו ולדבר על פרמוטציית שורשים של כל איבר בפירוק.</p>
<p>בואו נסמן ב-<span class="math">\(\sigma\)</span> את האוטומורפיזם שמקיים <span class="math">\(\sigma\left(\sqrt{2}\right)=-\sqrt{2}\)</span> ו-<span class="math">\(\sigma\left(\sqrt{3}\right)=\sqrt{3}\)</span> ואילו ב-<span class="math">\(\tau\)</span> את האוטומורפיזם שמקיים <span class="math">\(\tau\left(\sqrt{2}\right)=\sqrt{2}\)</span> ו-<span class="math">\(\tau\left(\sqrt{3}\right)=-\sqrt{3}\)</span>. האוטומורפיזמים הנוספים הם הזהות <span class="math">\(e\)</span> והאוטומורפיזם <span class="math">\(\sigma\tau\)</span>. קיבלנו חבורה <span class="math">\(G\)</span> בת ארבעה איברים שאיזומורפית ל-<span class="math">\(\mathbb{Z}_{2}\times\mathbb{Z}_{2}\)</span> - מה שנקרא <strong>חבורת קליין</strong>. אנחנו יודעים בדיוק מהן תת-החבורות של <span class="math">\(G\)</span>:</p>
<p><span class="math">\(G,\left\{ e\right\} ,\left\{ e,\sigma\right\} ,\left\{ e,\tau\right\} ,\left\{ e,\tau\sigma\right\} \)</span></p>
<p>מה השדות שמתאימים לכל תת-חבורה? ובכן, עבור <span class="math">\(G\)</span> השדה המתאים הוא <span class="math">\(\mathbb{Q}\)</span> כי <span class="math">\(\sigma\in G\)</span> לא משמרת את <span class="math">\(\sqrt{2}\)</span> ואילו <span class="math">\(\tau\in G\)</span> לא משמר את <span class="math">\(\sqrt{3}\)</span> ולכן אף איבר שכולל אותם לא ישתמר. בדומה, עבור <span class="math">\(\left\{ e\right\} \)</span> נקבל את השדה <span class="math">\(\mathbb{Q}\left(\sqrt{2},\sqrt{3}\right)\)</span>. שדות הביניים ממש הם עסק יותר מעניין. עבור <span class="math">\(\left\{ e,\sigma\right\} \)</span>, מי שמשתמר הוא השדה שנוצר על ידי <span class="math">\(\mathbb{Q}\)</span> ו-<span class="math">\(\sqrt{3}\)</span>, כלומר <span class="math">\(\mathbb{Q}\left(\sqrt{3}\right)\)</span>. בדומה <span class="math">\(\left\{ e,\tau\right\} \)</span> מתאים ל-<span class="math">\(\mathbb{Q}\left(\sqrt{2}\right)\)</span>. עד כאן זה לא מפתיע במיוחד, אבל מה עם <span class="math">\(\left\{ e,\tau\sigma\right\} \)</span>?</p>
<p>לכאורה <span class="math">\(\tau\sigma\)</span> לא משמרת שום דבר ב-<span class="math">\(\mathbb{Q}\left(\sqrt{2},\sqrt{3}\right)\)</span> מלבד <span class="math">\(\mathbb{Q}\)</span>, אבל חשיבה קצרה מראה שזה לא נכון. מה זה <span class="math">\(\mathbb{Q}\left(\sqrt{2},\sqrt{3}\right)\)</span>? זה שדה שמורכב מכל הפולינומים באיברים <span class="math">\(\sqrt{2},\sqrt{3}\)</span>, כולל פולינומים שבהם שני אלו מופיעים ביחד, כשהם מוכפלים. כלומר, השדה מורכב גם מ-<span class="math">\(\sqrt{2}\cdot\sqrt{3}=\sqrt{6}\)</span>. ומכיוון ש-<span class="math">\(\tau\sigma\left(\sqrt{6}\right)=\tau\sigma\left(\sqrt{2}\cdot\sqrt{3}\right)=\left(-\sqrt{2}\right)\left(-\sqrt{3}\right)=\sqrt{6}\)</span> קיבלנו ששדה הביניים השלישי יהיה <span class="math">\(\mathbb{Q}\left(\sqrt{6}\right)\)</span> שעד כה לא הזכרתי פה בכלל.</p>
<p><a href="http://gadial.net/2018/04/22/splitting_fields_algebraic_closures/">בפוסט הקודם שלי </a> כשדיברתי על בניית סגורים אלגבריים, אמרתי שיש לנו בעיה סתם לקחת שדות פיצול לכל הפולינומים האפשריים ולאחד אותם, כי יש <strong>קשרים אלגבריים</strong> בין איברים של שדות פיצול של פולינומים שונים. הנה לנו דוגמא פשוטה: אם יש לנו שדה שכולל שדה פיצול עבור <span class="math">\(x^{2}-2\)</span> וכולל שדה פיצול עבור <span class="math">\(x^{2}-3\)</span>, אז יכלל בו איבר שהוא שורש של הפולינום הלכאורה-לא-קשור <span class="math">\(x^{2}-6\)</span> - השורש הזה הוא מכפלה של השורשים של שני הפולינומים האחרים. אמרתי אז שצריך יהיה משהו שידע לעקוב אחרי הקשרים האלגבריים הללו, שעשויים להיות מורכבים למדי, ואת בניית הסגור האלגברי עשיתי בדרך אחרת. ובכן, חבורת הגלואה היא בדיוק מה שיודע לעקוב אחרי הקשרים המורכבים למדי הללו, שמתבטאים במבנה של תת-השדות של ההרחבה. במקרה שלנו, החבורה פשוטה למדי וגם מבנה ההרחבות פשוט למדי, אבל באופן כללי חבורות סופיות יכולות להיות יצורים <strong>מאוד מסובכים</strong>; זוכרים את הקושי של <a href="http://gadial.net/2017/08/13/finite_simple_groups/">מיון חבורות לא אבליות</a>?</p>
<p>האם אני יכול לתת דוגמא להרחבה ש<strong>איננה</strong> הרחבת גלואה? בוודאי. בואו נסתכל על הפולינום <span class="math">\(p\left(x\right)=x^{3}-2\)</span>. יש לו שלושה שורשים, שאחד מהם ממשי ושני האחרים מרוכבים. אם אני אגדיר <span class="math">\(\omega=e^{\frac{2\pi i}{3}}\)</span> אז נקבל ש-<span class="math">\(\omega^{0},\omega^{1},\omega^{2}\)</span> הם שלושת הפתרונות של המשוואה <span class="math">\(x^{3}=1\)</span> מעל המרוכבים, והשורשים של <span class="math">\(p\left(x\right)\)</span> יהיו <span class="math">\(\omega^{k}\sqrt[3]{2}\)</span> עבור <span class="math">\(0\le k\le2\)</span>. שדה הפיצול של הפולינום הזה, אם כן, הוא ההרחבה <span class="math">\(\mathbb{Q}\left(\omega,\sqrt[3]{2}\right)\)</span>. שדה הפיצול הזה הוא <strong>כן</strong> הרחבת גלואה, אבל אפשר להסתכל על חלק משדות הביניים שלו. למשל, השדה <span class="math">\(\mathbb{Q}\left(\omega\right)\)</span>. גם השדה הזה הוא הרחבת גלואה של <span class="math">\(\mathbb{Q}\)</span> ואפילו אחת חשובה מאוד (מה שנקרא <strong>הרחבה ציקלוטומית</strong> ונדבר עליה בהמשך). אז מה <strong>לא</strong> גלואה? ההרחבה הזו: <span class="math">\(\mathbb{Q}\left(\sqrt[3]{2}\right)/\mathbb{Q}\)</span>. ולמה היא לא גלואה? ראשית, הפולינום המינימלי של <span class="math">\(\sqrt[3]{2}\)</span> מעל <span class="math">\(\mathbb{Q}\)</span> הוא <span class="math">\(p\left(x\right)=x^{3}-2\)</span> עצמו (כי הוא אי-פריק מעל <span class="math">\(\mathbb{Q}\)</span>) ולכן <span class="math">\(\left[\mathbb{Q}\left(\sqrt[3]{2}\right):\mathbb{Q}\right]=3\)</span>. מצד שני, אילו אוטומורפיזמים של <span class="math">\(\mathbb{Q}\left(\sqrt[3]{2}\right)/\mathbb{Q}\)</span> כבר יש לנו? אוטומורפיזם כזה חייב לשלוח את <span class="math">\(\sqrt[3]{2}\)</span> לשורש של <span class="math">\(p\left(x\right)\)</span>, אבל השורש היחיד ב-<span class="math">\(\mathbb{Q}\left(\sqrt[3]{2}\right)\)</span> זה <span class="math">\(\sqrt[3]{2}\)</span> עצמו; השורשים האחרים לא שם. לכן יש לנו רק אוטומורפיזם אחד: <span class="math">\(\left|\text{Aut}\left(\mathbb{Q}\left(\sqrt[3]{2}\right)/\mathbb{Q}\right)\right|=1\)</span>, וקיבלנו הרחבה שאינה הרחבת גלואה (בהמשך, כשנלמד על המשפט היסודי של תורת גלואה, נראה שאפשר להסיק את העובדה שזו לא הרחבת גלואה מכך שחבורת הגלואה של <span class="math">\(\mathbb{Q}\left(\omega,\sqrt[3]{2}\right)/\mathbb{Q}\)</span> היא החבורה הסימטרית <span class="math">\(S_{3}\)</span> שאינה אבלית ויש לה תתי-חבורות לא נורמליות, שבתורן מתאימות להרחבות שאינן הרחבות גלואה).</p>
<p>הבעיה של ההרחבה הזו הייתה שהיו "חסרים לנו שורשים" של הפולינום שבו השתמשנו כדי לבנות אותה. חוסר בשורשים גורר חוסר באוטומורפיזמים, מה שמוביל להרחבה שאיננה גלואה. נראה שהפתרון כאן הוא פשוט "להרחיב עוד קצת" - לקחת את שדה הפיצול, וזה גם נכון: אפשר להוכיח (ואעשה זאת פחות או יותר בפוסט הבא) שהרחבה סופית <span class="math">\(E/F\)</span> היא הרחבת גלואה אם ורק אם <span class="math">\(E\)</span> הוא שדה פיצול של פולינום <strong>ספרבילי</strong> מעל <span class="math">\(F\)</span>. מה זה "ספרבילי"? זה אומר שאין לו שורש מרובה, אבל זה מצדיק דיון נפרד שאיתו אסגור עכשיו את הפוסט הזה. השורה התחתונה היא שדרישת הספרביליות הזו רלוונטית רק למקרים שככל הנראה כמעט ולא אדבר עליהם; היא לא רלוונטית לא להרחבות של <span class="math">\(\mathbb{Q}\)</span> או כל שדה אחר ממציין 0, וגם לא להרחבות של שדות סופיים. רק להרחבות של שדות אינסופיים ממציין שונה מאפס. ועדיין, הגיע הזמן לדבר קצת על זה, בין היתר כי זה מאפשר לנו להציג כמה דברים מגניבים.</p>
<h2>פולינומים ספרביליים</h2>
<p>פולינום הוא ספרבילי אם אין לו שורש מריבוי גדול מ-1. מה זה אומר, ריבוי של שורש? פשוט מאוד: כתבו את הפולינום בתור מכפלה של גורמים מהצורה <span class="math">\(\left(x-a\right)\)</span> ותבדקו אם יש גורם כזה שמופיע פעמיים או יותר. למשל: <span class="math">\(x^{2}-2=\left(x-\sqrt{2}\right)\left(x+\sqrt{2}\right)\)</span> הוא פולינום ספרבילי - לשני השורשים שלו יש ריבוי 1. אבל בואו נעלה את הפולינום הזה בריבוע ונקבל</p>
<p><span class="math">\(x^{4}-2x^{2}+4=\left(x-\sqrt{2}\right)\left(x-\sqrt{2}\right)\left(x+\sqrt{2}\right)\left(x+\sqrt{2}\right)\)</span> והנה קיבלנו פולינום לא ספרבילי.</p>
<p>הסיבה האינטואיטיבית שבגללה אנחנו צריכים פולינום <strong>ספרבילי</strong> שמשדה הפיצול שלו תתקבל ההרחבה שלנו כדי שההרחבה תהיה גלואה היא שאם פולינום הוא לא ספרבילי, זה אומר שיש שורש ש"סתם מנפח את המעלה" של הפולינום - הוא מגדיל את המעלה שלו, אבל לא מוסיף לנו שורשים חדשים ולכן לא מגדיל את כמות האוטומורפיזמים שתעמוד לרשותנו. האם זה מנפח גם את מימד ההרחבה שלנו? <strong>כמעט תמיד לא</strong>. שדה הפיצול של <span class="math">\(x^{4}-2x^{2}+4\)</span> הוא <span class="math">\(\mathbb{Q}\left(\sqrt{2}\right)\)</span>; אותו שדה פיצול בדיוק כמו זה של <span class="math">\(x^{2}-2\)</span> שהוא כן ספרבילי. אז גם אם אני אקח פולינום לא ספרבילי ואסתכל על שדה הפיצול שלו, זה לא אומר בהכרח שאותו שדה לא יכול להתקבל <strong>בדרך אחרת</strong> בעזרת פולינום ספרבילי. מה שאנסה לשכנע אתכם בו עכשיו הוא שצריכות להיות נסיבות מיוחדות יחסית כדי שניתקל בפולינום לא ספרבילי שאי אפשר "לפשט" כדי לקבל את אותו שדה פיצול.</p>
<p>אבל נתחיל, כמובן, מדוגמא. יחסית לכך שאני צריך לייצר נסיבות מוזרות עבורה, היא די פשוטה. הנסיבות המוזרות הן, כפי שהזכרתי קודם, שדה ממציין שאינו 0 ואיננו סופי. המציין הפשוט ביותר שאיננו 0 הוא <span class="math">\(2\)</span>, אז בואו ניקח הרחבה אינסופית של <span class="math">\(\mathbb{F}_{2}=\left\{ 0,1\right\} \)</span>. איך בונים הרחבה אינסופית כזו? מוסיפים איבר טרנסנדנטי <span class="math">\(t\)</span>, כלומר מסתכלים על השדה <span class="math">\(\mathbb{F}_{2}\left(t\right)\)</span>. שאבריו הם פונקציות רציונליות ב-<span class="math">\(t\)</span> עם מקדמים שהם 0 או 1 וחיבור וכפל מקדמים הוא מודולו 2. מעל השדה הזה אסתכל על הפולינום שהשורש המרובה שלו הוא <span class="math">\(\sqrt{t}\)</span>, שכמובן לא נכלל בשדה. כלומר, אני מסתכל על הפולינום <span class="math">\(x^{2}-t\)</span> ששייך לחוג הפולינומים <span class="math">\(\mathbb{F}_{2}\left(t\right)\left[x\right]\)</span> (אני מקווה שהשימוש גם ב-<span class="math">\(t\)</span> וגם ב-<span class="math">\(x\)</span> לא מבלבל). זה בבירור <strong>כן</strong> פולינום לא ספרבילי, כי <span class="math">\(x^{2}-t=\left(x-\sqrt{t}\right)^{2}\)</span>, מה שנובע מכך שבשדה ממציין 2, <span class="math">\(\sqrt{t}\)</span> ו-<span class="math">\(-\sqrt{t}\)</span> הם אותו איבר בדיוק. מצד שני, אני לא יכול "לפשט" את הפולינום הזה ולהסתכל על <span class="math">\(x-\sqrt{t}\)</span>, כי הפולינום הזה לא שייך ל-<span class="math">\(\mathbb{F}_{2}\left(t\right)\left[x\right]\)</span>; הוא כולל את המקדם <span class="math">\(\sqrt{t}\)</span> שלא שייך ל-<span class="math">\(\mathbb{F}_{2}\left(t\right)\)</span>.</p>
<p>בואו נעבור עכשיו להבין למה הסיטואציה הזו לא יכולה להתרחש מעל שדה ממציין 0 ומה הקריטריון הכללי שמונע ממנה להתרחש, גם מעל שדות סופיים וגם מעל חלק מהשדות האינסופיים ממציין שונה מאפס.</p>
<p>הדבר הראשון והמגניב שאני רוצה לדבר עליו הוא קריטריון מאוד פשוט שמאפשר לנו לזהות מתי פולינום הוא ספרבילי ומתי לא, גם בלי למצוא את השורשים שלו בכלל. פורמלית, אם <span class="math">\(p\left(x\right)\in F\left[x\right]\)</span> הוא פולינום עם מקדמים ב-<span class="math">\(F\)</span>, הקריטריון שאציג יאפשר לנו לבדוק אם <span class="math">\(p\left(x\right)\)</span> ספרבילי באמצעות ביצוע אך ורק פעולות חשבון שמערבות פולינומים מעל השדה <span class="math">\(F\)</span> ולא שדה הרחבה כלשהו של <span class="math">\(F\)</span> (למשל, אם כל מה שאנחנו יודעים לעשות הוא חשבון ב-<span class="math">\(\mathbb{Q}\)</span> ולא להתעסק עם שורשים, אז השיטה תאפשר לנו לבדוק עבור כל פולינום מעל <span class="math">\(\mathbb{Q}\)</span> אם הוא ספרבילי, אפילו שאין לנו דרך טובה למצוא את השורשים שלו או לעשות חשבון מעבר ל-<span class="math">\(\mathbb{Q}\)</span>).</p>
<p>הקריטריון משתמש בפונקציה פשוטה למדי, שלוקחת פולינום אחד ומחזירה פולינום אחר. בואו נקרא לפונקציה הזו <span class="math">\(D_{x}:F\left[x\right]\to F\left[x\right]\)</span>. אם אני אבחר את <span class="math">\(D_{x}\)</span> בצורה חכמה, אני אקבל שהשאלה אם <span class="math">\(p\left(x\right)\)</span> הוא ספרבילי שקולה לשאלה האם המחלק המשותף המקסימלי של <span class="math">\(p\)</span> ושל <span class="math">\(D_{x}\left(p\right)\)</span> הוא 1; אם כן, <span class="math">\(p\)</span> ספרבילי, ואחרת <span class="math">\(p\)</span> אינו ספרבילי. אז <span class="math">\(D_{x}\)</span> אני אגדיר בתור פונקציה <span class="math">\(F\)</span>-לינארית שמקיימת <span class="math">\(D_{x}\left(x^{n}\right)\triangleq nx^{n-1}\)</span>. דהיינו:</p>
<p><span class="math">\(D_{x}\left(a_{n}x^{n}+\dots+a_{1}x+a_{0}\right)=na_{n}x^{n-1}+\dots+2a_{2}x+a_{1}\)</span></p>
<p>נראה מוכר? אני בטוח שנראה מוכר לרובכם - זה נראה בדיוק כמו הנוסחה של <strong>נגזרת</strong> של פולינום. אבל נגזרת היא מושג מחדו"א; הוא מוגדר מעל השדה <span class="math">\(\mathbb{R}\)</span> ושדות דומים לו, ומתבסס חזק על תכונת הרציפות של <span class="math">\(\mathbb{R}\)</span> ועל מושג הגבול. אני מתעסק כאן באלגברה ולכן "לא מכיר" את המושג הזה; פשוט הגדרתי פונקציה שלוקחת פולינום ומחזירה פולינום, כפי שכמובן מותר לי לעשות. כמובן, אני משחק איתכם כרגע בהעמדת פנים פורמליסטית; הרי ברור לי וברור לכם שזו בדיוק נגזרת "אמיתית" ומכאן יש לנו אינטואיציה לכך שהיא אמורה לקיים גם את החוקים הרגילים שמקיימת נגזרת אמיתית. ספציפית, שיתקיים:</p>
<ul>
    <li><span class="math">\(D_{x}\left(p+q\right)=D_{x}\left(p\right)+D_{x}\left(q\right)\)</span></li>
    <li><span class="math">\(D_{x}\left(pq\right)=D_{x}\left(p\right)q+pD_{x}\left(q\right)\)</span></li>
    <li><span class="math">\(D_{x}\left(p\left(q\left(x\right)\right)\right)=D_{x}\left(p\right)\left(q\left(x\right)\right)D_{x}\left(q\right)\)</span></li>
</ul>
<p>את שתי התכונות הללו אפשר להוכיח ישירות מההגדרה של <span class="math">\(D_{x}\)</span>, בלי להסתמך על טיעונים בסגנון "בנגזרות של חדו"א זה עובד". בואו נפעיל את זה עכשיו על פולינום <span class="math">\(p\)</span> עם שורש <span class="math">\(a\)</span>. פולינום כזה אפשר לכתוב בתור <span class="math">\(p\left(x\right)=\left(x-a\right)^{n}g\left(x\right)\)</span> כאשר <span class="math">\(n\)</span> הוא הריבוי של <span class="math">\(a\)</span> ואילו <span class="math">\(g\left(x\right)\)</span> הוא פולינום ש-<span class="math">\(a\)</span> אינו שורש שלו. נגזור על פי הנוסחאות למעלה ונקבל:</p>
<p><span class="math">\(D_{x}\left(p\right)=n\left(x-a\right)^{n-1}g\left(x\right)+\left(x-a\right)^{n}D_{x}\left(g\left(x\right)\right)\)</span></p>
<p>אם <span class="math">\(a\)</span> מריבוי גדול מ-1, כלומר <span class="math">\(n>1\)</span>, קיבלנו ש-<span class="math">\(D_{x}\left(p\right)\)</span> הוא מהצורה <span class="math">\(\left(x-a\right)\)</span> כפול משהו, ולכן בוודאי של-<span class="math">\(p,D_{x}\left(p\right)\)</span> יהיה מחלק משותף מקסימלי גדול מ-1 - הוא יתחלק ב-<span class="math">\(\left(x-a\right)\)</span>. אז ראינו את הכיוון שאם <span class="math">\(p\)</span> לא ספרבילי, אז יש לו ול-<span class="math">\(D_{x}\left(p\right)\)</span> מחלק משותף גדול מ-1. בכיוון השני, אם יש להם מחלק משותף כזה, אז כל שורש שלו הוא שורש של שניהם. בואו נניח ש-<span class="math">\(a\)</span> הוא שורש משותף כזה, כלומר <span class="math">\(p\left(a\right)=D_{x}\left(p\right)\left(a\right)=0\)</span> ונוכיח ש-<span class="math">\(a\)</span> הוא שורש מריבוי גדול מ-1. מכיוון ש-<span class="math">\(a\)</span> שורש של <span class="math">\(p\)</span> אפשר לכתוב <span class="math">\(p=\left(x-a\right)g\left(x\right)\)</span>, לגזור ולקבל <span class="math">\(D_{x}\left(p\right)=g\left(x\right)+\left(x-a\right)D_{x}\left(g\right)\)</span>, וכעת אפשר להציב <span class="math">\(a\)</span> בתוך <span class="math">\(D_{x}\left(p\right)\)</span>; אנחנו אמורים לקבל 0, ולכן יש לנו את המשוואה</p>
<p><span class="math">\(0=g\left(a\right)+0\cdot D_{x}\left(g\right)\left(a\right)\)</span></p>
<p>כלומר קיבלנו ש-<span class="math">\(a\)</span> הוא שורש גם של <span class="math">\(g\left(x\right)\)</span> ומכאן שזה שורש מרובה (כי <span class="math">\(p\left(x\right)=\left(x-a\right)g\left(x\right)\)</span>), מה שמסיים את ההוכחה.</p>
<p>עכשיו אפשר לנצל את הכלי שרכשנו זה עתה כדי להראות שכל מני פולינומים הם ספרביליים. נתחיל מכך ש<strong>כל</strong> פולינום אי-פריק מעל שדה ממציין 0 הוא ספרבילי. הרעיון טריוויאלי: המעלה של <span class="math">\(D_{x}\left(p\right)\)</span> קטנה ב-1 מהמעלה של <span class="math">\(p\)</span> ולכן, אלא אם <span class="math">\(D_{x}\left(p\right)\)</span> הוא פולינום האפס, המחלק המשותף המקסימלי שלו ושל <span class="math">\(p\)</span> חייב להיות ממעלה קטנה מזו של <span class="math">\(p\)</span>, אבל מכיוון ש-<span class="math">\(p\)</span> אי-פריק, המחלק היחיד שלו ממעלה קטנה ממנו הוא 1.</p>
<p>אם <span class="math">\(D_{x}\left(p\right)\)</span> הוא <strong>כן</strong> פולינום האפס, אז אוטומטית המחלק המשותף המקסימלי שלו ושל <span class="math">\(p\)</span> הוא <span class="math">\(p\)</span> עצמו והכל קורס, רק שזה לא יכול לקרות אם אנחנו במציין אפס, כי המקדם המוביל של <span class="math">\(D_{x}\left(p\right)\)</span> הוא <span class="math">\(na_{n}\)</span>, ובשדה ממציין 0 הביטוי הזה תמיד שונה מאפס (אם נחזור אל <span class="math">\(x^{2}-t\)</span> מעל <span class="math">\(\mathbb{F}_{2}\)</span>, שם הנגזרת אכן יוצאת אפס, מה שמסביר למה הפולינום לא ספרבילי).</p>
<p>ומה קורה בשדות ממציין שונה מאפס? כאן נצטרך להשתמש בתעלול שונה. ראשית, בואו ננסה להבין למה הדוגמא של <span class="math">\(x^{2}-t\)</span> לא עובדת אם אנחנו מעל שדה סופי. הנה דוגמא לשדה עם ארבעה איברים: ניקח את הפולינום <span class="math">\(x^{2}+x+1\)</span> שקל לבדוק שהוא אי-פריק מעל <span class="math">\(\mathbb{F}_{2}\)</span> כי אין לו שורש, ונבנה לו שדה שורש, <span class="math">\(\mathbb{F}_{2}\left(\theta\right)=\left\{ a+\theta b\ |\ a,b\in\mathbb{F}_{2}\right\} \)</span>, כאשר <span class="math">\(\theta\)</span> מקיים את המשוואה האלגברית <span class="math">\(\theta^{2}=\theta+1\)</span> (זכרו, מעל <span class="math">\(\mathbb{F}_{2}\)</span> מינוס ופלוס הם אותו דבר). מה קורה עכשיו עם הפולינום <span class="math">\(x^{2}-\theta\)</span>? אפשר לכתוב אותו בתור <span class="math">\(\left(x-\sqrt{\theta}\right)^{2}\)</span> כך שהוא לא ספרבילי, אבל הוא גם לא <strong>אי-פריק</strong> מעל <span class="math">\(\mathbb{F}_{2}\left(\theta\right)\)</span>, מהטעם הפשוט שמתקיים</p>
<p><span class="math">\(\left(\theta+1\right)^{2}=\theta^{2}+1=\theta\)</span></p>
<p>כלומר, האיבר שאנחנו מסמנים בתור <span class="math">\(\sqrt{\theta}\)</span> הוא בסך הכל <span class="math">\(\theta+1\)</span>, שכבר שייך ממילא ל-<span class="math">\(\mathbb{F}_{2}\left(\theta\right)\)</span>. זו סיטואציה שונה מזו שהייתה קודם, שבה <span class="math">\(\sqrt{t}\)</span> לא היה שייך לשדה שמעליו עבדנו.</p>
<p>לב ההבדל בין שני המקרים הוא שבמקרה הנוכחי יצא ש-<span class="math">\(\theta\)</span> היא חזקה שניה של איבר מתוך <span class="math">\(\mathbb{F}_{2}\left(\theta\right)\)</span>. אני טוען שמשהו דומה קורה באופן כללי, ומוכיח שפולינומים אי-פריקים הם ספרביליים באופן כללי: אם <span class="math">\(\mathbb{F}\)</span> הוא שדה <strong>סופי</strong> ממציין <span class="math">\(p\)</span>, אז לכל איבר <span class="math">\(a\in\mathbb{F}\)</span> קיים איבר <span class="math">\(b\in\mathbb{F}\)</span> כך ש-<span class="math">\(b^{p}=a\)</span>. התכונה הזו לבדה תספיק לנו, אז אפשר לתת לה שם מיוחד: שדה <span class="math">\(\mathbb{F}\)</span> (לאו דווקא סופי) ממציין <span class="math">\(p\)</span> הוא <strong>שדה מושלם</strong> (Perfect Field) אם כל איבר ב-<span class="math">\(\mathbb{F}\)</span> הוא חזקה <span class="math">\(p\)</span>-ית של איבר אחד ב-<span class="math">\(\mathbb{F}\)</span>. כמו כן נכניס שדות ממציין 0 פנימה בחינם ונקרא להם מושלמים תמיד. המסקנה הסופית שאני רוצה להגיע אליה היא שבשדה מושלם, פולינום אי-פריק הוא ספרבילי, מה שראינו כבר עבור מציין 0 ונותר להראות עכשיו לשדות ממציין <span class="math">\(p\)</span>. רק לפני כן אני רוצה להסביר למה <strong>כל</strong> שדה סופי הוא מושלם. בשביל זה אני אכניס לתמונה את אחד מהכוכבים הבלתי מעורערים של התחום: <strong>אוטומורפיזם פרובניוס</strong>.</p>
<p>אצלנו <span class="math">\(\mathbb{F}\)</span> הוא שדה סופי ממציין <span class="math">\(p\)</span>. בהקשר הזה, אוטומורפיזם פרובניוס שלו הוא פונקציה <span class="math">\(\varphi:\mathbb{F}\to\mathbb{F}\)</span> המוגדרת על ידי <span class="math">\(\varphi\left(a\right)=a^{p}\)</span>. ראשית כל, הפונקציה הזו היא הומומורפיזם, כי מתקיים:</p>
<ul>
    <li><span class="math">\(\left(ab\right)^{p}=a^{p}b^{p}\)</span></li>
    <li><span class="math">\(\left(a+b\right)^{p}=a^{p}+b^{p}\)</span></li>
</ul>
<p>השוויון הראשון ברור כי אנחנו מעל שדה ולכן כפל הוא קומוטטיבי; אבל השני לא ברור בכלל במבט ראשון. כדי להבין את זה אנחנו מגייסים לעזרתנו את <a href="http://gadial.net/2010/06/22/newton_binom/">הבינום של ניוטון</a>, שעובד מעל כל שדה:</p>
<p><span class="math">\(\left(a+b\right)^{p}={p \choose 0}a^{p}+{p \choose 1}a^{p-1}b+\dots+{p \choose p-1}ab^{p-1}+{p \choose p}b^{p}\)</span></p>
<p>קיבלנו פה סכום של איברים עם <strong>המקדמים הבינומיים</strong>. באופן כללי, <span class="math">\({p \choose k}=\frac{p!}{k!\left(p-k\right)!}\)</span>. כלומר, אנחנו מקבלים במונה <span class="math">\(p\)</span> כפול הרבה דברים, ובמכנה מכפלה של כל מני דברים כך שאם <span class="math">\(1\le k\le p-1\)</span>, אף אחד מהדברים הללו איננו <span class="math">\(p\)</span>. מכיוון ש-<span class="math">\(p\)</span> ראשוני, אף אחד מהמספרים במכנה לא יחלק אותו, ולכן נקבל ש-<span class="math">\({p \choose k}\)</span> מתחלק ב-<span class="math">\(p\)</span> (במקרי הקצה מתקיים <span class="math">\({p \choose 0}={p \choose p}=1\)</span>) ולכן מודולו <span class="math">\(p\)</span> (כי אנחנו בשדה ממציין <span class="math">\(p\)</span>) כל איברי הביניים הללו נעלמים ואנחנו נשארים עם התוצאה שציטטתי.</p>
<p>קיבלנו שהפונקציה היא הומומורפיזם, אבל למה היא אוטומורפיזם, כלומר גם חח"ע ועל? ובכן, כל הומומורפיזם של שדות שאיננו הומומורפיזם האפס הוא חח"ע. הנה נימוק פשוט: אם <span class="math">\(f:F\to E\)</span> הומומורפיזם כך שמתקיים <span class="math">\(f\left(a\right)=0\)</span> עבור <span class="math">\(a\ne0\)</span> כלשהו, אז לכל <span class="math">\(b\in F\)</span> מתקיים</p>
<p><span class="math">\(f\left(b\right)=f\left(aa^{-1}b\right)=f\left(a\right)f\left(a^{-1}\right)f\left(b\right)=0\cdot\left(a^{-1}\right)f\left(b\right)=0\)</span></p>
<p>ולכן אם <span class="math">\(f\)</span> לא הומומורפיזם האפס, רק 0 יכול לעבור ל-0. כעת, אם <span class="math">\(f\left(a\right)=f\left(b\right)\)</span> אז <span class="math">\(f\left(a-b\right)=f\left(a\right)-f\left(b\right)=0\)</span> ולכן <span class="math">\(a-b=0\)</span>, כלומר <span class="math">\(a=b\)</span>. זו כאמור תוצאה כללית מאוד; במקרה הנוכחי <span class="math">\(1^{p}=1\)</span> ולכן פרובניוס אינו הומומורפיזם האפס, ולכן הוא חח"ע; מכיוון ש-<span class="math">\(\mathbb{F}\)</span> סופי, אז חח"ע גורר גם על (באופן כללי זה לא כך, ומעל שדות אינסופיים משתמשים בשם <strong>אנדומורפיזם פרובניוס</strong>; אנדומורפיזם הוא הומומורפיזם חח"ע ולאו דווקא על ממבנה אלגברי לעצמו).</p>
<p>העובדה שאוטומורפיזם פרובניוס הוא <strong>על</strong> במקרה של שדה סופי, היא בדיוק מה שמראה לנו שכל איבר הוא חזקה <span class="math">\(p\)</span>-ית; זו בדיוק המשמעות של "כל איבר הוא בתמונה של אוטומורפיזם פרובניוס". זה מלמד אותנו שכל שדה סופי הוא מושלם, ונשאר רק להבין למה בשדה מושלם ממציין <span class="math">\(p\)</span> כל פולינום אי פריק הוא ספרבילי. התעלול יהיה פשוט: נשתמש באנדורמורפיזם פרובניוס כדי להראות שאם פולינום <span class="math">\(f\)</span> הוא לא ספרבילי, אז הוא בעצמו חזקה <span class="math">\(p\)</span>-ית של פולינום <span class="math">\(g\)</span> אחר.</p>
<p>בואו ניזכר שראינו שאם <span class="math">\(f\)</span> פולינום אי פריק, אז הדרך היחידה שבה הוא לא יהיה ספרבילי היא אם <span class="math">\(D_{x}\left(f\right)=0\)</span>. כדי שהנגזרת תצא אפס, הכרחי שכל מקדם יהיה אפס. אם ל-<span class="math">\(f\)</span> יש מונום <span class="math">\(a_{n}x^{n}\)</span> כך ש-<span class="math">\(p\)</span> לא מחלק את <span class="math">\(a_{n}\)</span> (אחרת המונום הזה הוא אפס ואפשר להתעלם ממנו), אחרי הגזירה הוא יהפוך ח-<span class="math">\(na_{n}x^{n-1}\)</span>. כדי שזה יתאפס במציין <span class="math">\(p\)</span> צריך ש-<span class="math">\(p\)</span> יחלק את <span class="math">\(na_{n}\)</span>; אבל אם <span class="math">\(p\)</span> לא מחלק את <span class="math">\(a_{n}\)</span> זה גורר ש-<span class="math">\(p\)</span> מחלק את <span class="math">\(n\)</span>. כלומר, המונומים היחידים של <span class="math">\(f\)</span> שאינם אפס הם כאלו שבהם החזקה של <span class="math">\(x\)</span> היא <span class="math">\(p\)</span> כפול משהו; אפשר לכתוב</p>
<p><span class="math">\(f\left(x\right)=a_{n}x^{pn}+a_{n-1}x^{p\left(n-1\right)}+\dots+a_{1}x^{p}+a_{0}\)</span></p>
<p>עכשיו, אם אנחנו מעל שדה מושלם, אז לכל <span class="math">\(k\)</span> מתקיים <span class="math">\(a_{k}=b_{k}^{p}\)</span> עבור <span class="math">\(b_{k}\)</span> מתאים. אז אפשר לכתוב:</p>
<p><span class="math">\(f\left(x\right)=b_{n}^{p}\left(x^{p}\right)^{n}+b_{n-1}^{p}\left(x^{p}\right)^{\left(n-1\right)}+\dots+b_{1}^{p}x^{p}+b_{0}^{p}\)</span></p>
<p>כלומר, בעזרת אנדורמורפיזם פרובניוס:</p>
<p><span class="math">\(f\left(x\right)=\left(b_{n}x^{n}\right)^{p}+\left(b_{n-1}x^{n-1}\right)^{p}+\dots+\left(b_{1}x\right)^{p}+b_{0}^{p}\)</span></p>
<p>כלומר:</p>
<p><span class="math">\(f\left(x\right)=\left(b_{n}x^{n}+b_{n-1}x^{n-1}+\dots+b_{1}x+b_{0}\right)^{p}\)</span></p>
<p>וקיבלנו ש-<span class="math">\(f\)</span> הוא חזקה של פולינום אחר, בסתירה לכך שהוא אי פריק - סיימנו את ההוכחה!</p>
<p>לאן הולכים עכשיו? היעד הקרוב שלנו הוא להוכיח שהרחבה סופית היא הרחבת גלואה אם ורק אם היא שדה הפיצול של פולינום ספרבילי; על זה נדבר בפוסט הבא.</p>
        </article>
        
        <footer>
            <p>© כל הזכויות שמורות לגדי אלכסנדרוביץ'</p>
        </footer>
    </div>

    
    <script>
        function toggleMobileMenu() {
            const navLinks = document.getElementById('navLinks');
            navLinks.classList.toggle('expanded');
        }
        
        function searchPosts() {
            const searchTerm = document.getElementById('searchInput').value;
            if (searchTerm.trim()) {
                window.location.href = '/post_list.html?search=' + encodeURIComponent(searchTerm);
            }
        }
        
        document.getElementById('searchInput').addEventListener('keypress', function(e) {
            if (e.key === 'Enter') {
                searchPosts();
            }
        });
    </script>
    
    
    <!-- Auto-render KaTeX math -->
    <script>
        document.addEventListener("DOMContentLoaded", function() {
            renderMathInElement(document.body, {
                delimiters: [
                    {left: "\\[", right: "\\]", display: true},
                    {left: "\\(", right: "\\)", display: false}
                ],
                throwOnError: false
            });
        });
    </script>

</body>
</html>