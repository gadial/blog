<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>אז איך פותרים משוואה ממעלה שלישית? - לא מדויק</title>
    <link rel="icon" type="image/x-icon" href="/favicon.ico">
    
    <meta name="description" content="לא מדויק - בלוג על מתמטיקה ומדעי המחשב" />
    <!-- Open Graph / Facebook -->
    <meta property="og:type" content="article">
    <meta property="og:url" content="https://gadial.net/2018/07/16/solving_cubic_equations/">
    <meta property="og:title" content="אז איך פותרים משוואה ממעלה שלישית?">
    <meta property="og:description" content="לא מדויק - בלוג על מתמטיקה ומדעי המחשב">
    <meta property="og:site_name" content="לא מדויק">
    <meta property="og:image" content="http://gadial.net/img/main/default-card.png" />
        
    <!-- Twitter -->
    <meta name="twitter:card" content="summary">
    <meta name="twitter:url" content="https://gadial.net/2018/07/16/solving_cubic_equations/">
    <meta name="twitter:description" content="לא מדויק - בלוג על מתמטיקה ומדעי המחשב">
    <meta name="twitter:site" content="@" />
    <meta property="twitter:title" content="אז איך פותרים משוואה ממעלה שלישית?">
    <meta property="twitter:image" content="http://gadial.net/img/main/default-card.png" />
    
    <!-- RSS Feed -->
    <link rel="alternate" type="application/rss+xml" title="לא מדויק - RSS Feed" href="/feed.xml">
       
    
    <!-- KaTeX for math rendering -->
    <link rel="stylesheet" href="https://cdn.jsdelivr.net/npm/katex@0.16.9/dist/katex.min.css">
    <script defer src="https://cdn.jsdelivr.net/npm/katex@0.16.9/dist/katex.min.js"></script>
    <script defer src="https://cdn.jsdelivr.net/npm/katex@0.16.9/dist/contrib/auto-render.min.js"></script>

    
    <style>
        * {
            margin: 0;
            padding: 0;
            box-sizing: border-box;
        }
        
        body {
            font-family: 'Arial', 'David', 'Tahoma', sans-serif;
            line-height: 1.6;
            color: #333;
            background-color: #f5f5f5;
        }
        
        /* Top navigation bar */
        .top-nav {
            background: #2c3e50;
            padding: 15px 20px;
            box-shadow: 0 2px 5px rgba(0,0,0,0.1);
        }
        
        .top-nav .nav-container {
            max-width: 1200px;
            margin: 0 auto;
            display: flex;
            align-items: center;
            justify-content: space-between;
            gap: 20px;
        }
        
        .top-nav .site-title {
            font-size: 1.5em;
            font-weight: bold;
            color: white;
            text-decoration: none;
            white-space: nowrap;
        }
        
        .top-nav .nav-links {
            display: flex;
            gap: 20px;
            align-items: center;
            flex-wrap: wrap;
        }
        
        .top-nav .nav-links a {
            color: #ecf0f1;
            text-decoration: none;
            padding: 5px 10px;
            border-radius: 4px;
            transition: background 0.2s;
            white-space: nowrap;
        }
        
        .top-nav .nav-links a:hover {
            background: #34495e;
        }
        
        .top-nav .search-box {
            display: flex;
            gap: 5px;
        }
        
        .top-nav .search-box input {
            padding: 5px 10px;
            border: none;
            border-radius: 4px;
            font-size: 0.9em;
            min-width: 150px;
        }
        
        .top-nav .search-box button {
            padding: 5px 15px;
            background: #3498db;
            color: white;
            border: none;
            border-radius: 4px;
            cursor: pointer;
            transition: background 0.2s;
        }
        
        .top-nav .search-box button:hover {
            background: #2980b9;
        }
        
        /* Hamburger menu button */
        .menu-toggle {
            display: none;
            background: none;
            border: none;
            font-size: 1.8em;
            color: white;
            cursor: pointer;
            padding: 0;
            line-height: 1;
        }
        
        .menu-toggle:hover {
            opacity: 0.8;
        }
        
        /* Mobile responsive */
        @media (max-width: 768px) {
            .top-nav .nav-container {
                flex-direction: column;
                align-items: stretch;
            }
            
            .top-nav .site-title {
                display: flex;
                justify-content: space-between;
                align-items: center;
                margin-bottom: 0;
                padding: 10px 0;
            }
            
            .menu-toggle {
                display: block;
            }
            
            /* Hide nav links by default on mobile */
            .top-nav .nav-links {
                display: none;
                flex-direction: column;
                width: 100%;
                margin-top: 10px;
            }
            
            /* Show when expanded */
            .top-nav .nav-links.expanded {
                display: flex;
            }
            
            .top-nav .nav-links > a {
                text-align: center;
                padding: 12px;
                border-top: 1px solid rgba(255, 255, 255, 0.2);
            }
            
            .top-nav .search-box {
                width: 100%;
                flex-direction: column;
                margin-top: 10px;
                padding-top: 10px;
                border-top: 1px solid rgba(255, 255, 255, 0.2);
            }
            
            .top-nav .search-box input {
                width: 100%;
                margin-bottom: 5px;
                min-width: 0;
            }
            
            .top-nav .search-box button {
                width: 100%;
            }
        }
        
        /* Blockquote styling */
        blockquote {
            background: #f9f9f9;
            border-right: 5px solid #ccc;
            margin: 1.5em 10px;
            padding: 0.75em 16px;
            position: relative;
            font-style: italic;
        }
        
        blockquote:before {
            content: '"';
            position: absolute;
            top: -10px;
            right: 8px;
            font-size: 3.5em;
            color: #ccc;
            line-height: 1;
        }
        
        blockquote p {
            display: block;
            margin: 0 0 0.75em 0;
        }
        
        blockquote p:last-child {
            margin-bottom: 0;
        }
        
        
        body {
            line-height: 1.8;
        }
        
        .container {
            max-width: 800px;
            margin: 20px auto;
            background: white;
            padding: 40px;
            box-shadow: 0 2px 10px rgba(0,0,0,0.1);
            border-radius: 8px;
        }
        
        header {
            margin-bottom: 40px;
            border-bottom: 2px solid #e0e0e0;
            padding-bottom: 20px;
        }
        
        h1 {
            font-size: 2.5em;
            margin-bottom: 10px;
            color: #2c3e50;
        }
        
        .post-meta {
            color: #7f8c8d;
            font-size: 0.9em;
        }
        
        .post-meta .date {
            margin-left: 15px;
        }
        
        .post-meta .categories,
        .post-meta .tags {
            display: inline;
        }
        
        .post-meta .categories a,
        .post-meta .tags a {
            color: #3498db;
            text-decoration: none;
            margin: 0 5px;
        }
        
        .post-meta .categories a:hover,
        .post-meta .tags a:hover {
            text-decoration: underline;
        }
        
        article {
            font-size: 1.1em;
        }
        
        article h2 {
            margin-top: 30px;
            margin-bottom: 15px;
            color: #34495e;
            font-size: 1.8em;
        }
        
        article h3 {
            margin-top: 25px;
            margin-bottom: 12px;
            color: #34495e;
            font-size: 1.4em;
        }
        
        article p {
            margin-bottom: 15px;
            text-align: justify;
        }
        
        article ul, article ol {
            margin-right: 30px;
            margin-bottom: 15px;
        }
        
        article li {
            margin-bottom: 8px;
        }
        
        article code {
            background-color: #f4f4f4;
            padding: 2px 6px;
            border-radius: 3px;
            font-family: 'Courier New', monospace;
            font-size: 0.9em;
        }
        
        article pre {
            background-color: #2d2d2d;
            color: #f8f8f2;
            padding: 15px;
            border-radius: 5px;
            overflow-x: auto;
            margin-bottom: 20px;
            direction: ltr;
            text-align: left;
        }
        
        article pre code {
            background-color: transparent;
            padding: 0;
            color: inherit;
        }
        
        /* Image styles - responsive and contained */
        article img {
            max-width: 100%;
            height: auto;
            display: block;
            margin: 20px auto;
        }
        
        /* Math rendering styles */
        .math {
            direction: ltr;
        }
        
        span.math {
            direction: ltr;
        }
        
        /* Override RTL for KaTeX */
        .katex {
            direction: ltr;
            unicode-bidi: embed;
        }
        
        /* Force KaTeX content to wrap by overriding its internal structure */
        .katex-html {
            display: inline !important;
            white-space: normal !important;
        }
        
        .katex .base {
            display: inline !important;
            white-space: normal !important;
        }
        
        .katex .mord,
        .katex .mbin,
        .katex .mrel,
        .katex .mopen,
        .katex .mclose,
        .katex .mpunct,
        .katex .minner {
            display: inline !important;
            white-space: normal !important;
        }
        
        div.math {
            display: block;
            text-align: center;
            padding: 15px 0;
            direction: ltr;
        }
        
        /* RTL adjustments for code blocks */
        .highlight {
            direction: ltr;
            text-align: left;
        }
        
        footer {
            margin-top: 60px;
            padding-top: 20px;
            border-top: 1px solid #e0e0e0;
            text-align: center;
            color: #95a5a6;
            font-size: 0.9em;
        }
        
        /* Responsive design */
        @media (max-width: 768px) {
            .container {
                padding: 20px;
            }
            
            h1 {
                font-size: 2em;
            }
            
            article {
                font-size: 1em;
            }
            
            /* Hide post navigation on mobile */
            .post-navigation {
                display: none;
            }
        }
        
        /* Post navigation */
        .post-navigation {
            display: flex;
            justify-content: space-between;
            margin-bottom: 30px;
            padding-bottom: 20px;
            border-bottom: 2px solid #e0e0e0;
            gap: 20px;
        }
        
        .post-navigation .nav-link {
            flex: 1;
            text-decoration: none;
            color: #2c3e50;
            padding: 15px;
            background: #f8f9fa;
            border-radius: 5px;
            transition: background 0.2s;
        }
        
        .post-navigation .nav-link:hover {
            background: #e9ecef;
        }
        
        .post-navigation .nav-prev {
            text-align: right;
        }
        
        .post-navigation .nav-next {
            text-align: left;
        }
        
        .post-navigation .nav-label {
            font-size: 0.85em;
            color: #7f8c8d;
            display: block;
            margin-bottom: 5px;
        }
        
        .post-navigation .nav-title {
            font-weight: bold;
            font-size: 1.1em;
        }

    </style>
</head>
<body>
    <nav class="top-nav">
        <div class="nav-container">
            <div class="site-title">
                <a href="/" style="color: white; text-decoration: none;">לא מדויק</a>
                <button class="menu-toggle" onclick="toggleMobileMenu()" aria-label="תפריט">
                    ☰
                </button>
            </div>
            <div class="nav-links" id="navLinks">
                <a href="/">דף הבית</a>
                <a href="/random.html">פוסט אקראי</a>
                <a href="/post_list.html">כל הפוסטים</a>
                <div class="search-box">
                    <input type="text" id="searchInput" placeholder="חיפוש...">
                    <button onclick="searchPosts()">חפש</button>
                </div>
            </div>
        </div>
    </nav>
    
    
    <div class="container">
        <!-- Post Navigation -->
        
        <nav class="post-navigation">
            
            <a href="/2018/07/12/insolvability_of_the_quintic/" class="nav-link nav-prev">
                <span class="nav-label">פוסט ישן יותר →</span>
                <span class="nav-title">אז מדוע משוואות פולינומיות כלליות ממעלה 5 ומעלה אינן ניתנות לפתרון באמצעות רדיקלים?</span>
            </a>
            

            
            <a href="/2018/07/26/casus_irreducibilis/" class="nav-link nav-next">
                <span class="nav-label">← פוסט חדש יותר</span>
                <span class="nav-title">ה-Casus irreducibilis, או: למה חייבים מספרים מרוכבים</span>
            </a>
            
        </nav>
        
        
        <header>
            <h1>אז איך פותרים משוואה ממעלה שלישית?</h1>
            <div class="post-meta">
                <span class="date">2018-07-16</span>
                
                <span class="categories">
                    | קטגוריות:
                    
                    <a href="/categories/אלגברה מופשטת.html">אלגברה מופשטת</a>
                    
                </span>
                
                
                <span class="tags">
                    | תגיות:
                    
                    <a href="/tags/משוואה ממעלה שלישית.html">משוואה ממעלה שלישית</a>
                    
                    <a href="/tags/תורת גלואה.html">תורת גלואה</a>
                    
                </span>
                
            </div>
        </header>
        
        <article>
            <p>סדרת הפוסטים שלי על תורת גלואה הגיעה <a href="https://gadial.net/2018/07/12/insolvability_of_the_quintic/">בפוסט הקודם</a> אל נקודת השיא שלה, שבה הוכחתי שאין נוסחה כללית לפתרון משוואות (פולינומיות, כשהפתרון הוא בעזרת רדיקלים) ממעלה 5 ומעלה. ליתר דיוק, מה שהוכחתי הוא זה:</p>
<ul>
    <li>פולינום הוא פתיר באמצעות רדיקלים אם ורק אם חבורת הגלואה שלו היא פתירה.</li>
    <li>חבורת הגלואה של "פולינום כללי" ממעלה <span class="math">\(n\)</span> מעל שדה <span class="math">\(F\)</span> שכולל גם את <strong>המקדמים</strong> של הפולינום היא <span class="math">\(S_{n}\)</span>.</li>
    <li><span class="math">\(S_{n}\)</span> לא פתירה עבור <span class="math">\(n\ge5\)</span> וכן פתירה עבור <span class="math">\(n\le4\)</span>.</li>
</ul>
<p>מה שעניין אותי עד כה היה ה-"<span class="math">\(S_{n}\)</span> לא פתירה עבור <span class="math">\(n\ge5\)</span>", אבל עכשיו היוצרות מתהפכות ואני מנסה להבין איך המשפט של גלואה "מגלה לנו" את הפתרונות עבור המקרים <span class="math">\(n=2,3,4\)</span>. זו גישה קצת אנכרוניסטית כי היא הופכת את הסדר - הנוסחאות לפתרון משוואות ממעלה רביעית ומטה היו ידועות היטב בימיו של גלואה והתגלו מאות שנים לפני כן. לא "צריך" את תורת גלואה בשבילן, אבל אני חושב שתורת גלואה עוזרת להבין מה בעצם הולך בהן, וזו גם הזדמנות טובה להראות את הצד ה"חיובי" של תורת גלואה בפעולה - זה שאשכרה יודע לפתור משוואות ולא רק להגיד שתשכחו מזה.</p>
<h2>הדיסקרימיננטה</h2>
<p>כזכור או לא, שיטת העבודה שגלואה הציע היא זו: אם <span class="math">\(E/F\)</span> היא ההרחבה שבה <span class="math">\(E\)</span> הוא שדה הפיצול של הפולינום מעל <span class="math">\(F\)</span> שאנחנו רוצים לפתור, ואם <span class="math">\(G=\text{Gal}\left(E/F\right)\)</span> היא פתירה, אז זה נותן לנו סדרה של תת-חבורות <span class="math">\(G=G_{0}\supset G_{1}\supset\dots\supset G_{k}=\left\{ e\right\} \)</span> כך ש-<span class="math">\(G_{i}/G_{i+1}\)</span> היא ציקלית לכל <span class="math">\(0\le i<k\)</span>. תת-החבורות הללו נותנות לנו סדרה של שדות, שהם שדות השבת שלהן: <span class="math">\(F=E_{0}\subset E_{1}\subset\dots\subset E_{k}=E\)</span>. הטוויסט של גלואה עכשיו הוא שאפשר לקבל כל <span class="math">\(E_{i+1}\)</span> כזו מתוך <span class="math">\(E_{i}\)</span> על ידי הוצאת שורש מסדר כלשהו לאיבר ב-<span class="math">\(E_{i}\)</span> (בתנאי שב-<span class="math">\(E_{i}\)</span> כבר יש את שורשי היחידה המתאימים, אחרת תוקעים הרחבה נוספת בין <span class="math">\(E_{i}\)</span> ו-<span class="math">\(E_{i+1}\)</span> שמוסיפה אותם, גם כן על ידי הוצאת שורש).</p>
<p>כעת נשאלת השאלה איך מבצעים בפועל כל צעד בסדרת הצעדים הזו. כלומר, אם <span class="math">\(E/F\)</span> הרחבה כך ש-<span class="math">\(\text{Gal}\left(E/F\right)\)</span> ציקלית מסדר <span class="math">\(n\)</span> ויש ב-<span class="math">\(F\)</span> כבר את שורשי היחידה מסדר <span class="math">\(n\)</span>, מה עושים כדי למצוא את האיבר שצריך להרחיב באמצעות שורש שלו את <span class="math">\(F\)</span> כדי לקבל את <span class="math">\(E\)</span>? אם נסתכל <a href="http://בהוכחה שהראיתי">בהוכחה שהראיתי</a>, אז נראה שהפתרון עובר דרך מה שנקרא <strong>הרזולבנטה של לגראנז'</strong>. הרעיון הוא זה: אם <span class="math">\(\text{Gal}\left(E/F\right)\)</span> ציקלית עם יוצר <span class="math">\(\sigma\)</span>, ואם <span class="math">\(\omega\)</span> הוא שורש יחידה פרימיטיבי מסדר <span class="math">\(n\)</span>, ואם <span class="math">\(\alpha\in E\)</span> הוא איבר כלשהו, אז מגדירים את הרזולבנטה כך:</p>
<p><span class="math">\(\left(\alpha,\omega\right)=\alpha+\omega\sigma\left(\alpha\right)+\omega^{2}\sigma^{2}\left(\alpha\right)+\dots+\omega^{n-1}\sigma^{n-1}\left(\alpha\right)\)</span></p>
<p>כלומר, הרזולבנטה של <span class="math">\(\alpha,\omega\)</span> היא איבר של <span class="math">\(E\)</span> שנבנה בתור איזה סכום מתוחכם של דברים שמתקבלים מ-<span class="math">\(\alpha,\omega\)</span> וחבורת הגלואה. מה שהוכחנו כבר הוא שהחזקה ה-<span class="math">\(n\)</span>-ית של האיבר הזה שייכת ל-<span class="math">\(F\)</span>, ושאם האיבר הזה שונה מאפס אז הוא לא שייך לאף שדה ביניים של <span class="math">\(E\)</span>, כלומר הוספה שלו ל-<span class="math">\(F\)</span> תייצר בהכרח את <span class="math">\(E\)</span>. מה שעושים עכשיו הוא לסמן <span class="math">\(a\triangleq\left(\alpha,\omega\right)^{n}\)</span> ולקבל <span class="math">\(E=F\left(\sqrt[n]{a}\right)\)</span> (כאשר כאמור <span class="math">\(a\in F\)</span> כי זה הקסם שרזולבנטה עושה).</p>
<p>בואו נתחיל מלראות דוגמא למה קורה במקרה הפשוט של הרחבה ממימד 2. נסתכל על המקרה הקונקרטי של <strong>יחס הזהב</strong> <span class="math">\(\varphi\)</span> שהוא שורש של הפולינום <span class="math">\(x^{2}-x-1\)</span>, שקל לראות שהוא אי-פריק מעל <span class="math">\(\mathbb{Q}\)</span> ולכן ההרחבה <span class="math">\(\mathbb{Q}\left(\varphi\right)/\mathbb{Q}\)</span> היא ממימד 2. כרגע לא ברור שהיא רדיקלית כי <span class="math">\(\varphi\)</span> <strong>אינו</strong> שורש של אף איבר ב-<span class="math">\(\mathbb{Q}\)</span>. השאלה היא "לאיזה איבר של <span class="math">\(\mathbb{Q}\)</span> ישתלם לנו עכשיו להוציא שורש כדי לקבל את <span class="math">\(\mathbb{Q}\left(\varphi\right)\)</span>".</p>
<p>מכיוון שההרחבה <span class="math">\(\mathbb{Q}\left(\varphi\right)/\mathbb{Q}\)</span> היא ממימד 2, חבורת הגלואה המתאימה היא בת שני איברים, היחידה ו-<span class="math">\(\sigma\)</span>, כאשר <span class="math">\(\sigma\)</span> מחליפה בין <span class="math">\(\varphi\)</span> לבין הפתרון השני של המשוואה שמסומן לעתים כ-<span class="math">\(\varphi_{-}\)</span>. במקרה של חבורה ממימד 2, שורש היחידה שצריך בשביל הרזולבנטה הוא פשוט <span class="math">\(\omega=-1\)</span>, והרזולבנטה של איבר כלשהו תצא <span class="math">\(\left(\alpha,\omega\right)=\alpha-\sigma\left(\alpha\right)\)</span>. מה שאנחנו מחפשים, אם כן, הוא איבר של <span class="math">\(\mathbb{Q}\left(\varphi\right)\)</span> שהרזולבנטה שלו לא תהיה 0, ואז הרזולבנטה הזו תהיה יוצרת של <span class="math">\(\mathbb{Q}\left(\varphi\right)\)</span> והריבוע שלה יהיה שייך ל-<span class="math">\(\mathbb{Q}\)</span>.</p>
<p>את מי ניקח כדי לייצר את הרזולבנטה הזו? למה לא את <span class="math">\(\varphi\)</span> עצמו? <span class="math">\(\varphi\ne\sigma\left(\varphi\right)\)</span> (לא מאמינים? פשוט תבדקו ש-<span class="math">\(x^{2}-x-1\)</span> ספרבילי על ידי גזירה שלו) ולכן <span class="math">\(\varphi-\varphi_{-}\)</span> הוא האיבר שאנחנו מחפשים. אבל מי הוא בעצם? אם פותרים את <span class="math">\(x^{2}-x-1\)</span> בעזרת נוסחת השורשים רואים ש-<span class="math">\(\varphi=\frac{1+\sqrt{5}}{2}\)</span> ואילו <span class="math">\(\varphi_{-}=\frac{1-\sqrt{5}}{2}\)</span>; כלומר, הרזולבנטה היא <span class="math">\(\left(\frac{1+\sqrt{5}}{2}\right)-\left(\frac{1-\sqrt{5}}{2}\right)=\sqrt{5}\)</span>. טה-דה! ההוכחה של גלואה הראתה לנו את מה שהיה ברור לנו אינטואיטיבית מראש - שאם מסתכלים על <span class="math">\(\frac{1+\sqrt{5}}{2}\)</span>, אז "החלק החשוב" פה הוא <span class="math">\(\sqrt{5}\)</span>; ש-<span class="math">\(\mathbb{Q}\left(\sqrt{5}\right)\)</span> היא הדרך ה"רדיקלית" להציג את ההרחבה שלנו. עדיין, זה לא אומר שמה שהולך פה לא היה חמוד - אני מקווה שזה הזכיר לכם את האופן שבו כדי לבודד את החלק <strong>המדומה</strong> מתוך מספר מרוכב <span class="math">\(a+bi\)</span>, <strong>מחסרים</strong> ממנו את הצמוד שלו; זה בדיוק הסיפור כאן.</p>
<p>עכשיו בואו נדבר על מה קורה במקרה של "פולינום כללי". בפוסט הקודם הצגתי שתי שיטות סימון לפולינום כללי, אחת שמציגה אותו בעזרת המקדמים שלו (שההנחה היא שהם בלתי תלויים אלגברית) ואחרת שמציגה אותו באמצעות השורשים שלו (שגם עליהם יש את ההנחה הזו). ההצגה באמצעות מקדמים נראית קצת מוזרה במבט ראשון אבל ראינו למה היא עדיפה על הכתיב היותר אינטואיטיבי בפוסט הקודם:</p>
<p><span class="math">\(p\left(x\right)=x^{n}-s_{1}x^{n-1}+s_{2}x^{n-2}+\dots+\left(-1\right)^{n-1}s_{n-1}x+\left(-1\right)^{n}s_{n}\)</span></p>
<p>ההצגה באמצעות שורשים היא זו:</p>
<p><span class="math">\(p\left(x\right)=\left(x-\alpha_{1}\right)\left(x-\alpha_{2}\right)\cdots\left(x-\alpha_{n}\right)\)</span></p>
<p>וההרחבה הרלוונטית שאנחנו רוצים להראות שהיא רדיקלית היא <span class="math">\(F\left(\alpha_{1},\dots,\alpha_{n}\right)/F\left(s_{1},\dots,s_{n}\right)\)</span>, כאשר <span class="math">\(F\)</span> הוא שדה כלשהו ממציין 0 אבל בדרך כלל אנחנו חושבים עליו בתור <span class="math">\(\mathbb{Q}\)</span> (הוא בוודאי <strong>מכיל</strong> את <span class="math">\(\mathbb{Q}\)</span>, ואנחנו לא משתמשים בהנחות נוספות לגביו).</p>
<p>בפוסט הקודם ראינו שחבורת הגלואה של ההרחבה הזו היא <span class="math">\(S_{n}\)</span>; עבור כל <span class="math">\(\sigma\in S_{n}\)</span>, האוטומורפיזם של <span class="math">\(F\left(\alpha_{1},\dots,\alpha_{n}\right)\)</span> ש-<span class="math">\(\sigma\)</span> מתארת הוא זה שמבצע פרמוטציה על השורשים <span class="math">\(\alpha_{1},\dots,\alpha_{n}\)</span> כמו ש-<span class="math">\(\sigma\)</span> מבצעת פרמוטציה על <span class="math">\(\left\{ 1,2,\dots,n\right\} \)</span>, כלומר אם משתמשים ב-Abuse of notation ומשתמשים ב-<span class="math">\(\sigma\)</span> גם כדי לתאר את האוטומורפיזם, זה האוטומורפיזם שמבצע <span class="math">\(\sigma\left(\alpha_{i}\right)=\alpha_{\sigma\left(i\right)}\)</span>. על אברי <span class="math">\(F\)</span> האוטומורפזים <span class="math">\(\sigma\)</span> פועל כמו הזהות, ולכן הוא הזהות על כל <span class="math">\(F\left(s_{1},\dots,s_{n}\right)\)</span>, כי כל <span class="math">\(s_{i}\)</span> כזה הוא <strong>פונקציה סימטרית</strong> בשורשים <span class="math">\(\alpha_{1},\dots,\alpha_{n}\)</span> ולכן משתמר על ידי פרמוטציות שלהם.</p>
<p>בואו נסתכל שוב על המקרה של פולינום ממעלה שניה, הפעם פולינום כללי <span class="math">\(p\left(x\right)=x^{2}-bx+c\)</span>. אם אסמן את שורשי הפולינום ב-<span class="math">\(\alpha,\beta\)</span> נקבל את שתי המשוואות</p>
<p><span class="math">\(b=\alpha+\beta\)</span></p>
<p><span class="math">\(c=\alpha\beta\)</span></p>
<p>במקרה הזה, חבורת הגלואה שלנו כוללת שני איברים, הזהות ו-<span class="math">\(\sigma\)</span> שמקיימת <span class="math">\(\sigma\left(\alpha\right)=\beta\)</span> ו-<span class="math">\(\sigma\left(\beta\right)=\alpha\)</span>. אז אם ניקח את <span class="math">\(\alpha\)</span> בתור יוצר אפשרי של רזולבנטה מועילה, נקבל את הרזולבנטה <span class="math">\(\alpha-\sigma\left(\alpha\right)=\alpha-\beta\)</span>. אם ניקח את הריבוע שלה, נקבל <span class="math">\(\left(\alpha-\beta\right)^{2}=\alpha^{2}-2\alpha\beta+\beta^{2}\)</span> ש<strong>אמור</strong> להיות איבר של <span class="math">\(\mathbb{Q}\left(b,c\right)\)</span>. איך אני יודע שזה יעבוד? כי <span class="math">\(\alpha^{2}-2\alpha\beta+\beta^{2}\)</span> היא פונקציה סימטרית, ולכן ניתנת להצגה בתור צירוף של פונקציות סימטריות פרימיטיביות. עכשיו, לא התעסקתי באלגוריתם שתמיד מוצא ייצוג כזה, אבל אפשר עם תעלול קטן להצליח פה בקלות: פשוט שמים לב לכך ש-</p>
<p><span class="math">\(b^{2}=\left(\alpha+\beta\right)^{2}=\alpha^{2}+2\alpha\beta+\beta^{2}\)</span></p>
<p>שזה כמעט אותו דבר כמו מה שאנחנו רוצים, רק צריך להפוך את הסימן של ה-<span class="math">\(2\alpha\beta\)</span> שבאמצע - ואת זה אפשר לעשות בעזרת <span class="math">\(c=\alpha\beta\)</span>. נקבל:</p>
<p><span class="math">\(b^{2}-4c=\left(\alpha-\beta\right)^{2}\)</span></p>
<p>ולכן <span class="math">\(\sqrt{b^{2}-4c}=\left(\alpha-\beta\right)\)</span> הוא האיבר שאם נרחיב את <span class="math">\(\mathbb{Q}\)</span> באמצעותו נגיע לשדה שבו נמצאים <span class="math">\(\alpha,\beta\)</span>: <span class="math">\(\mathbb{Q}\left(\alpha,\beta\right)=\mathbb{Q}\left(\sqrt{b^{2}-4c}\right)\)</span>. הביטוי <span class="math">\(b^{2}-4c\)</span> בוודאי מוכר לכם - הוא מופיע בנוסחה הכללית לפתרון משוואה ממעלה שניה, ואולי שמעתם את השם <strong>דיסקרימיננטה</strong> שבא לתאר אותו. אנחנו מכירים את הדיסקרימיננטה בתור כלי שבא לספר לנו משהו על הפתרונות: אם <span class="math">\(b^{2}-4c&gt;0\)</span> אז יש לנוסחה שני פתרונות ממשיים, אם <span class="math">\(b^{2}-4c=0\)</span> אז יש פתרון ממשי יחיד ואם <span class="math">\(b^{2}-4c&lt;0\)</span> אז יש שני פתרונות מרוכבים. עם זאת, זה לא יהיה ההיבט שיעניין אותי עכשיו (אבל שימו לב שאם <span class="math">\(b^{2}-4c=0\)</span> אז אכן, אין הרחבה; הפתרון למשוואה במקרה הזה הוא איבר <strong>יחיד</strong> שכבר שייך ל-<span class="math">\(\mathbb{Q}\)</span>).</p>
<p>עכשיו השאלה היא מה קורה במקרה של פולינום כללי ממעלות גבוהות יותר. התשובה היא שתמיד ניתן להגדיר דיסקרימיננטה, והוספה שלה היא תמיד הצעד הראשון החיובי שאפשר לנקוט בו. אבל מה ההגדרה הנכונה לדיסקרימיננטה כללית? בשביל להבין את זה בואו ננסה להבין את הפרטים המלוכלכים שהיה קל לטאטא מתחת לשטיח במקרה של מימד 2. בואו נסמן ב-<span class="math">\(E\)</span> את שדה השבת של <span class="math">\(A_{n}\)</span> בתוך <span class="math">\(F\left(\alpha_{1},\dots,\alpha_{n}\right)\)</span>, אז מה שאנחנו יודעים הוא שחבורת הגלואה של <span class="math">\(E/F\left(s_{1},\dots,s_{n}\right)\)</span> איזומורפית ל-<span class="math">\(\mathbb{Z}_{2}\)</span>, ואנחנו מנסים למצוא דרך לייצר את <span class="math">\(E\)</span>. הבעיה היא שלא ברור מי הוא <span class="math">\(E\)</span> במקרה הכללי; במקרה של מימד 2, זה היה פשוט <span class="math">\(F\left(\alpha,\beta\right)\)</span> עצמו.</p>
<p>אם כן, השאלה שלנו היא זו: בהינתן <span class="math">\(\sigma\in A_{n}\)</span>, מי האיברים שמשתמרים על ידי כל <span class="math">\(\sigma\)</span> שכזו?מה שדה הביניים של <span class="math">\(F\left(\alpha_{1},\dots,\alpha_{n}\right)\)</span> שמתאים ל-<span class="math">\(A_{n}\)</span>? בשביל לענות לשאלה הזו כדאי לחזור לפוסט שבו <a href="https://gadial.net/2017/03/14/permutation_groups/">הגדרתי לראשונה</a> את <span class="math">\(A_{n}\)</span>. ההגדרה שלי הייתה מוזרה במבט ראשון - הגדרתי את <span class="math">\(A_{n}\)</span> בתור <strong>גרעין של הומומורפיזם</strong> של פונקציה שעשתה את הדבר הבא: הסתכלה על הפולינום <span class="math">\(\Delta=\prod_{1\le i&lt;j\le n}\left(x_{i}-x_{j}\right)\)</span> ולכל <span class="math">\(\sigma\)</span> התאימה את <span class="math">\(\frac{\sigma\left(\Delta\right)}{\Delta}\)</span>, כאשר <span class="math">\(\sigma\)</span> פעל על <span class="math">\(\Delta\)</span> בדרך ה"צפויה": <span class="math">\(\sigma\left(x_{i}\right)=x_{\sigma\left(i\right)}\)</span>. לא קשה להוכיח שזה הומומורפיזם שמחזיר או 1 או <span class="math">\(-1\)</span>, ו-<span class="math">\(A_{n}\)</span> הוגדרה להיות הגרעין שלו. כלומר כל התמורות <span class="math">\(\sigma\)</span> שמקיימות <span class="math">\(\sigma\left(\Delta\right)=\Delta\)</span>. עכשיו, מה זה אומר לנו? אם במקום לדבר על <span class="math">\(x_{i}\)</span>-ים נדבר על <span class="math">\(\alpha_{i}\)</span>-ים, מה שאנחנו רואים הוא ש-<span class="math">\(\Delta\)</span> הוא איבר ששייך <strong>לשדה השבת</strong> של כל אברי <span class="math">\(A_{n}\)</span>, אבל מכיוון שיש איברים ב-<span class="math">\(S_{n}\)</span> שמחזירים עליו <span class="math">\(-1\)</span>, הוא בוודאי לא שייך לשדה השבת של <span class="math">\(S_{n}\)</span>, כלומר הוא לא שייך ל-<span class="math">\(F\left(s_{1},\dots,s_{n}\right)\)</span>.</p>
<p>עכשיו, מהי הרזולבנטה של <span class="math">\(\Delta\)</span>? מכיוון ש-<span class="math">\(S_{n}/A_{n}\cong\mathbb{Z}_{2}\)</span> הסיטואציה דומה לזו שהייתה קודם - הרזולבנטה תהיה <span class="math">\(\Delta-\sigma\left(\Delta\right)\)</span>, אבל צריך להיות קצת זהירים לגבי מהי <span class="math">\(\sigma\)</span> הזו. הרי האיברים של <span class="math">\(S_{n}/A_{n}\)</span> הם <strong>קוסטים</strong> של <span class="math">\(S_{n}\)</span>. מה זה אומר במקרה שלנו? אנחנו לא יכולים להפעיל קוסט על <span class="math">\(\Delta\)</span>!</p>
<p>ובכן, אם נחזור למה שעשינו בהוכחת המשפט היסודי של תורת גלואה נראה שהרעיון הכללי היה זה: אם <span class="math">\(F\subseteq K\subseteq E\)</span> היא מגדל של הרחבות כך ש-<span class="math">\(\text{Gal}\left(E/F\right)=G\)</span> ו-<span class="math">\(\text{Gal}\left(E/K\right)=H\)</span> אז <span class="math">\(\text{Gal}\left(K/F\right)\cong G/H\)</span>, אבל צריך להבין שזה רק איזומורפיזם; זה לא שוויון ממש של חבורות. האיברים של <span class="math">\(\text{Gal}\left(K/F\right)\)</span> הם אוטומורפיזמים של <span class="math">\(K\)</span>, לא קוסטים של <span class="math">\(G/H\)</span>, כלומר קבוצות של אוטומורפיזמים של <span class="math">\(G\)</span>. הנקודה הייתה שאם <span class="math">\(\sigma\in\text{Gal}\left(K/F\right)\)</span> היא אוטומורפיזם של <span class="math">\(K\)</span> אז ניתן <strong>להרחיב</strong> את <span class="math">\(\sigma\)</span> לאוטומורפיזם של <span class="math">\(G\)</span> בשלל דרכים שונות, והדרכים הללו יניבו בדיוק את האיברים של <span class="math">\(G/H\)</span>. במילים אחרות, אם אני רוצה להבין מה <span class="math">\(\sigma\)</span> עושה לאיברים של <span class="math">\(K\)</span>, אני יכול לקחת איבר <strong>כלשהו</strong> של הקוסט המתאים ב-<span class="math">\(G/H\)</span> ולהפעיל אותו על אברי <span class="math">\(K\)</span>, ומובטח לי שלא משנה איזה איבר אני אקח מהקוסט אני אקבל את אותה התוצאה.</p>
<p>במקרה שלנו, כדי להבין מה <span class="math">\(\sigma\in S_{n}/A_{n}\)</span> עושה ל-<span class="math">\(\Delta\)</span> אני יכול לבחור <span class="math">\(\sigma\in S_{n}\)</span> <strong>כלשהו</strong> ששייך לקוסט הלא טריוויאלי ב-<span class="math">\(S_{n}/A_{n}\)</span>; כלומר, <span class="math">\(\sigma\)</span> היא בדיוק תמורה אי-זוגית <strong>כלשהי</strong>. העניין הוא שכפי שכבר ראינו, הפעולה של כל התמורות האי זוגיות על <span class="math">\(\Delta\)</span> היא זהה: <span class="math">\(\sigma\left(\Delta\right)=-\Delta\)</span>. מכאן שהרזולבנטה של <span class="math">\(\Delta\)</span> תהיה <span class="math">\(\left(\Delta,-1\right)=\Delta-\sigma\left(\Delta\right)=\Delta+\Delta=2\Delta\)</span>. כלומר, עד כדי הקבוע חסר המשמעות של 2, הרזולבנטה של <span class="math">\(\Delta\)</span> זו היא עצמה, מה שאומר ש-<span class="math">\(\Delta^{2}\in F\left(s_{1},\dots,s_{n}\right)\)</span>. כמובן, אין כאן משהו מפתיע במיוחד: נסמן <span class="math">\(D=\Delta^{2}\)</span> אז קל לראות ש-<span class="math">\(D=\prod_{1\le i&lt;j\le n}\left(\alpha_{i}-\alpha_{j}\right)^{2}=\prod_{i\ne j}\left(\alpha_{i}-\alpha_{j}\right)\)</span> היא פולינום סימטרי ולכן בוודאי שניתן לכתיבה באמצעות <span class="math">\(s_{1},\dots,s_{n}\)</span>. ה-<span class="math">\(D\)</span> הזה נקרא <strong>הדיסקרימיננטה</strong> של הפולינום; לכל פולינום עם שורשים <span class="math">\(\alpha_{1},\dots,\alpha_{n}\)</span> הדיסקרימיננטה מוגדרת כ-<span class="math">\(\prod_{1\le i&lt;j\le n}\left(\alpha_{i}-\alpha_{j}\right)^{2}\)</span>, גם אם זה לא פולינום גנרי ואפילו אם שורש כלשהו חוזר על עצמו (ולכן <span class="math">\(D=0\)</span> במקרה הזה).</p>
<p>לסיכום: אם אנחנו רוצים לפתור משוואה פולינומית כלשהי באמצעות רדיקלים, הצעד הראשון שכדאי שננקוט בו הוא להוסיף לשדה שלנו את <span class="math">\(\sqrt{D}\)</span> - השורש הריבועי של הדיסקרימיננטה של המשוואה. במשוואות ממעלה שניה זה מסיים את הסיפור. ובמשוואה ממעלה שלישית? ובכן, כאן הסיטואציה מסובכת יותר.</p>
<h2>איך פותרים משוואה ממעלה שלישית, שלב א': מציאת הדיסקרימיננטה</h2>
<p>נתחיל במילה זריזה למי שבאים לפה בתקווה למצוא נוסחה פשוטה כמו עבור משוואות למעלה שניה - <strong>תשכחו מזה</strong>. לא סתם הייתה מהומה שלמה סביב פתרון משוואות כאלו, ואני מקווה לכתוב פוסט מפורט בנושא בעתיד. אבל, וזה אבל גדול, עכשיו משאנחנו מצויידים בידע מתורת גלואה, מה שהולך פה לא יראה כמו מהומה אקראית אלא יש סדר והגיון כלשהו במה שנעשה.</p>
<p>השלב הראשון הוא <strong>פישוט</strong> של המשוואה שאנחנו רוצים לפתור, על ידי החלפת משתנים. <a href="https://gadial.net/2018/07/07/galois_theory_and_radical_extensions/">לא מזמן הצגתי</a> שיטה פשוטה למציאת הנוסחה של משוואה ממעלה שניה; התעלול המרכזי שם היה לפשט את <span class="math">\(x^{2}+ax+b\)</span> על ידי ההחלפה <span class="math">\(y=x+\frac{a}{2}\)</span>. זה "מחק" לגמרי את המקדם של <span class="math">\(x\)</span> במשוואה, ונותרה לנו משוואה עם מקדם חופשי מסובך.</p>
<p>במשוואה ממעלה שלישית ננקוט בתעלול דומה, אבל זה לא יסיים את הסיפור עבורנו אלא רק יעלים את אחד מהגורמים במשוואה, ובכך יפשט את מצב העניינים. אם המשוואה שלנו היא <span class="math">\(x^{3}+ax^{2}+bx+c\)</span>, אז נשתמש בהחלפה <span class="math">\(y=x+\frac{a}{3}\)</span>. כלומר, <span class="math">\(x=y-\frac{a}{3}\)</span>. עכשיו אפשר לבצע חישוב ארוך וכואב ולבדוק עם מה אנחנו נשארים:</p>
<p><span class="math">\(x^{3}=\left(y-\frac{a}{3}\right)^{3}=y^{3}-y^{2}a+\frac{ya^{2}}{3}-\frac{a^{3}}{27}\)</span></p>
<p><span class="math">\(ax^{2}=a\left(y-\frac{a}{3}\right)^{2}=ay^{2}-\frac{2ya^{2}}{3}+\frac{a^{3}}{9}\)</span></p>
<p><span class="math">\(bx=by-\frac{ba}{3}\)</span></p>
<p>שימו לב ל-<span class="math">\(-y^{2}a\)</span> בשורה של <span class="math">\(x^{3}\)</span> ול-<span class="math">\(ay^{2}\)</span> בשורה של <span class="math">\(ax^{2}\)</span> - הם מבטלים זה את זה, ולכן אנחנו הולכים להישאר עם משוואה מהצורה</p>
<p><span class="math">\(y^{3}+py+q\)</span></p>
<p>החישוב המדויק של <span class="math">\(p,q\)</span> לא כל כך חשוב לנו כי מכאן ואילך אני הולך לפתור רק את המשוואה הזו ולא אטרח בסוף לחזור למשוואה המקורית, אבל למי שזה חשוב לו, אפשר לבצע את החישוב הזה בקלות, הוא פשוט לא יפה:</p>
<p><span class="math">\(p=\frac{a^{2}}{3}-2\frac{a^{2}}{3}+b=b-\frac{a^{2}}{3}=\frac{1}{3}\left(3b-a^{2}\right)\)</span></p>
<p><span class="math">\(q=-\frac{a^{3}}{27}+\frac{a^{3}}{9}-\frac{ba}{3}+c=\frac{1}{27}\left(2a^{3}-9ab+27c\right)\)</span></p>
<p>זהו, מעכשיו אני רוצה להתמקד בשאלה איך פותרים את המשוואה הבאה:</p>
<p><span class="math">\(x^{3}+px+q\)</span></p>
<p>אם הולכים על פי השיטה של תורת גלואה, הצעד הראשון הוא להוסיף את <span class="math">\(\sqrt{D}\)</span> לשדה שלנו, מה שאומר שנצטרך לחשב את הדיסקרימיננטה (בגלל הפישוט של המשוואה, גם הדיסקרימיננטה תצא פשוטה). השלב השני הוא להמשיך את שרשרת התת-חבורות שלנו: האיבר הנוכחי בשרשרת הוא <span class="math">\(A_{3}\)</span>, שהוא פשוט החבורה הציקלית <span class="math">\(\mathbb{Z}_{3}\)</span>. זה אומר שאם אנחנו כרגע בשדה <span class="math">\(E\)</span>, אז ההרחבה שאנחנו צריכים כדי להגיע אל הפתרונות של המשוואה היא זו: קודם כל להוסיף ל-<span class="math">\(E\)</span> את שורשי היחידה מסדר 3, ואחר כך להוסיף ל-<span class="math">\(E\)</span> רזולבנטה שונה מאפס של איבר כלשהו משדה הפיצול.</p>
<p>אני אגלה מראש שהדיסקרימיננטה שנקבל תהיה <span class="math">\(D=-4p^{3}-27q^{2}\)</span>, אבל כדי לקבל אותה נצטרך לעשות קצת להטוטים.</p>
<p>בואו נסמן את השורשים של המשוואה ב-<span class="math">\(\alpha,\beta,\gamma\)</span>. מה שאנחנו מחפשים הוא דרך לתאר ב-<span class="math">\(\mathbb{Q}\left(p,q\right)\)</span> את</p>
<p><span class="math">\(\left(\alpha-\beta\right)^{2}\left(\alpha-\gamma\right)^{2}\left(\beta-\gamma\right)^{2}\)</span></p>
<p>אפשר פשוט לפתוח את הסוגריים ולקבץ איברים, אבל זה יהיה איבר מפלצתי בגודלו. הנה תעלול שיכול לפשט מאוד את העניינים: בואו נכתוב את <span class="math">\(g\left(x\right)=x^{3}+px+q\)</span> במפורש בעזרת השורשים:</p>
<p><span class="math">\(g\left(x\right)=\left(x-\alpha\right)\left(x-\beta\right)\left(x-\gamma\right)\)</span></p>
<p>עכשיו, מצד אחד קל לנו לגזור את <span class="math">\(g\left(x\right)\)</span> כשהוא מוצג עם <span class="math">\(p,q\)</span>:</p>
<p><span class="math">\(g^{\prime}\left(x\right)=3x^{2}+p\)</span></p>
<p>אם נגזור את <span class="math">\(g\left(x\right)\)</span> בצורה הכפלית שלה, על פי כללי הגזירה הרגילים, נקבל:</p>
<p><span class="math">\(g^{\prime}\left(x\right)=\left(x-\beta\right)\left(x-\gamma\right)+\left(x-\alpha\right)\left(x-\gamma\right)+\left(x-\alpha\right)\left(x-\beta\right)\)</span></p>
<p>עכשיו ננקוט בתעלול ונציב בתוך <span class="math">\(g^{\prime}\)</span> הזו כל אחד משלושת השורשים. זה תמיד יאפס שניים מהמחוברים, כך שנקבל:</p>
<p><span class="math">\(g^{\prime}\left(\alpha\right)=\left(\alpha-\beta\right)\left(\alpha-\gamma\right)\)</span></p>
<p><span class="math">\(g^{\prime}\left(\beta\right)=\left(\beta-\alpha\right)\left(\beta-\gamma\right)\)</span></p>
<p><span class="math">\(g^{\prime}\left(\gamma\right)=\left(\gamma-\beta\right)\left(\gamma-\alpha\right)\)</span></p>
<p>ועכשיו תראו איזה קסם קרה! המכפלה של כל שלושת הביטויים הללו היא בדיוק <span class="math">\(D\)</span>, עד כדי סימן!</p>
<p><span class="math">\(D=-g^{\prime}\left(\alpha\right)g^{\prime}\left(\beta\right)g^{\prime}\left(\gamma\right)=-\left(3\alpha^{2}+p\right)\left(3\beta^{2}+p\right)\left(3\gamma^{2}+p\right)\)</span></p>
<p>הבעיה היא שעכשיו הכיף נגמר - עדיין יש לי ביטוי מסובך שצריך לפשט, ואין לי ברירה אלא לפתוח את הסוגריים. זה כאילו עברתי לדבר על פולינום אחר, שהמשתנה שלו הוא <span class="math">\(p\)</span> והשורשים שלו הם <span class="math">\(-3\alpha^{2},-3\beta^{2},-3\gamma^{2}\)</span>. לכן ברור שכשאני אפתח את הסוגריים אני אקבל פונקציות סימטריות בשורשים; הכי פשוט יהיה לכתוב את זה ולגמור עם זה:</p>
<p><span class="math">\(-D=p^{3}+3\left(\alpha^{2}+\beta^{2}+\gamma^{2}\right)p^{2}+9\left(\alpha^{2}\beta^{2}+\alpha^{2}\gamma^{2}+\beta^{2}\gamma^{2}\right)p+27\left(\alpha^{2}\beta^{2}\gamma^{2}\right)\)</span></p>
<p>אנחנו יודעים שכל פונקציה סימטרית ב-<span class="math">\(\alpha,\beta,\gamma\)</span> ניתנת לכתיבה בתור צירוף כלשהו של <span class="math">\(p,q\)</span> (כי כל פונקציה סימטרית בשורשים של פולינום ניתנת לכתיבה בתור צירוף של המקדמים). זה לא חוסך מאיתנו את הצורך המעיק למצוא את הצירוף הזה.</p>
<p>מה אנחנו יודעים על הקשר בין המקדמים והשורשים?</p>
<ul>
    <li><span class="math">\(\alpha+\beta+\gamma=0\)</span> (זה המקדם של <span class="math">\(x^{2}\)</span>)</li>
    <li><span class="math">\(p=\alpha\beta+\alpha\gamma+\beta\gamma\)</span></li>
    <li><span class="math">\(q=-\alpha\beta\gamma\)</span></li>
</ul>
<p>אם כן, מייד אנחנו רואים ש-<span class="math">\(\alpha^{2}\beta^{2}\gamma^{2}=q^{2}\)</span> וזה כבר טיפל לנו באחת משלוש הפונקציות הסימטריות שיש למעלה. בואו נמשיך אל הבאות בתור.</p>
<p>אם נעלה בריבוע את <span class="math">\(\alpha+\beta+\gamma\)</span> נקבל:</p>
<p><span class="math">\(0=\left(\alpha^{2}+\beta^{2}+\gamma^{2}\right)+2\left(\alpha\beta+\alpha\gamma+\beta\gamma\right)=\left(\alpha^{2}+\beta^{2}+\gamma^{2}\right)+2p\)</span></p>
<p>כך שיש לנו עוד מקדם: המקדם של <span class="math">\(p^{2}\)</span> בדיסקרימיננטה הוא פשוט <span class="math">\(-2p\)</span>.</p>
<p>התעלול האחרון יהיה להעלות בריבוע את <span class="math">\(p\)</span> עצמו. נקבל:</p>
<p><span class="math">\(p^{2}=\left(\alpha^{2}\beta^{2}+\alpha^{2}\gamma^{2}+\beta^{2}\gamma^{2}\right)+2\left(\alpha^{2}\beta\gamma+\alpha\beta^{2}\gamma+\alpha\beta\gamma^{2}\right)\)</span></p>
<p>המחובר הימני יעלים את עצמו:</p>
<p><span class="math">\(\alpha^{2}\beta\gamma+\alpha\beta^{2}\gamma+\alpha\beta\gamma^{2}=q\left(\alpha+\beta+\gamma\right)=0\)</span></p>
<p>כך שקיבלנו:</p>
<p><span class="math">\(p^{2}=\left(\alpha^{2}\beta^{2}+\alpha^{2}\gamma^{2}+\beta^{2}\gamma^{2}\right)\)</span></p>
<p>וכשנציב הכל בביטוי של הדיסקרימיננטה נקבל:</p>
<p><span class="math">\(-D=p^{3}+3\left(-2p\right)p^{2}+9\left(p^{2}\right)p+27\left(q^{2}\right)=4p^{3}+27q^{2}\)</span></p>
<p>בדיוק כמו שהבטחתי למעלה.</p>
<h2>איך פותרים משוואה ממעלה שלישית, שלב ב' - שובן של הרזולבנטות</h2>
<p>סיכום ביניים קצר: התחלנו מ-<span class="math">\(\mathbb{Q}\left(p,q\right)\)</span> ועברנו אל <span class="math">\(\mathbb{Q}\left(p,q,\sqrt{D}\right)\)</span> כאשר <span class="math">\(D=-4p^{3}-27q^{2}\)</span>. עכשיו, אומרת תורת גלואה, נא להרחיב את השדה עם שורש יחידה פרימיטיבי מסדר 3. אוקיי, נסמן את השורש הזה ב-<span class="math">\(\omega\triangleq e^{\frac{2\pi i}{3}}\)</span>. אנחנו עכשיו מעל השדה <span class="math">\(\mathbb{Q}\left(p,q,\sqrt{D},\omega\right)\)</span>. ועכשיו? עכשיו אנחנו מחפשים איבר שעדיין אין לנו, שחזקת 3 שלו כן נמצאת איתנו. איבר כזה יכול להתקבל בתור הרזולבנטה של משהו, בתנאי שהרזולבנטה הזו תהיה שונה מאפס.</p>
<p>איך נראית רזולבנטה במקרה שלנו? היא יותר מסובכת ממה שהיה קודם - קודם התעסקנו עם שורש היחידה הפרימיטיבי מסדר 2 ואילו עכשיו יש לנו את <span class="math">\(\omega\)</span>. חבורת הגלואה הרלוונטית היא <span class="math">\(A_{3}\)</span> שאפשר לכתוב הכי במפורש בעולם: <span class="math">\(A_{3}=\left\{ e,\left(1\ 2\ 3\right),\left(1\ 3\ 2\right)\right\} \)</span>. אז אני אסמן <span class="math">\(\sigma=\left(1\ 2\ 3\right)\)</span>. באופן מפורש, זו הפונקציה שמבצעת</p>
<p><span class="math">\(\sigma\left(\alpha\right)=\beta\)</span></p>
<p><span class="math">\(\sigma\left(\beta\right)=\gamma\)</span></p>
<p><span class="math">\(\sigma\left(\gamma\right)=\alpha\)</span></p>
<p>ולכן:</p>
<p><span class="math">\(\sigma^{2}\left(\alpha\right)=\gamma\)</span></p>
<p><span class="math">\(\sigma^{2}\left(\beta\right)=\alpha\)</span></p>
<p><span class="math">\(\sigma^{2}\left(\gamma\right)=\beta\)</span></p>
<p>מה שנעשה עכשיו הוא להסתכל על <strong>כל</strong> הרזולבנטות של השורש <span class="math">\(\alpha\)</span>, עבור כל אחד משלושת שורשי היחידה האפשריים, <span class="math">\(1,\omega,\omega^{2}\)</span>:</p>
<p><span class="math">\(\left(\alpha,1\right)=\alpha+\sigma\left(\alpha\right)=\sigma^{2}\left(\alpha\right)=\alpha+\beta+\gamma=0\)</span></p>
<p><span class="math">\(\left(\alpha,\omega\right)=\alpha+\sigma\left(\alpha\right)\omega=\sigma^{2}\left(\alpha\right)\omega^{2}=\alpha+\beta\omega+\gamma\omega^{2}=\theta_{1}\)</span></p>
<p><span class="math">\(\left(\alpha,\omega^{2}\right)=\alpha+\sigma\left(\alpha\right)\omega^{2}=\sigma^{2}\left(\alpha\right)\omega=\alpha+\beta\omega^{2}+\gamma\omega=\theta_{2}\)</span></p>
<p>השילוב של שלוש הרזולבנטות הללו ביחד יכול לחלץ את <span class="math">\(\alpha\)</span> כמעט מייד באופן הבא: בואו נחבר את שלושתן ונקבל</p>
<p><span class="math">\(0+\theta_{1}+\theta_{2}=3\alpha+\left(1+\omega+\omega^{2}\right)\beta+\left(1+\omega^{2}+\omega\right)\gamma\)</span></p>
<p>העניין הוא ש-<span class="math">\(1+\omega+\omega^{2}=0\)</span>. אין כאן קסם מיוחד - זה כך לכל סכום של <strong>כל</strong> שורשי היחידה מסדר מסוים, ונובע פשוט מכך ש-</p>
<p><span class="math">\(1+\omega+\omega^{2}+\dots+\omega^{n-1}=\frac{\omega^{n}-1}{\omega-1}=\frac{1-1}{\omega-1}=0\)</span></p>
<p>לכן קיבלנו:</p>
<p><span class="math">\(\alpha=\frac{\theta_{1}+\theta_{2}}{3}\)</span></p>
<p>כאשר <strong>מובטח לנו</strong> ש-<span class="math">\(\theta_{1}^{3},\theta_{2}^{3}\)</span> כבר שייכים לשדה שאנחנו עובדים מעליו. כל מה שנשאר לנו לעשות הוא למצוא הצגה מפורשת שלהם. זה יהיה, אולי שלא במפתיע, החלק הכי טכני פה.</p>
<p>איך אני אחשב את <span class="math">\(\theta_{1}^{3}\)</span>? ובכן, במפורש. זה סכום של שלושה איברים, ולכן כשאעלה אותו בחזקה שלישית אני אקבל סכום של 27 איברים וזה לא נעים בכלל, אבל נתמודד עם זה. תהיה הרבה סימטריה.</p>
<p>הנוסחה הכללית שרלוונטית לנו היא זו:</p>
<p><span class="math">\(\left(x+y+z\right)^{3}=\left(x^{3}+y^{3}+z^{3}\right)+3x^{2}\left(y+z\right)+3y^{2}\left(x+z\right)+3z^{2}\left(x+y\right)+6xyz\)</span></p>
<p>הרעיון פה הוא כמו <a href="https://gadial.net/2010/06/22/newton_binom/">הבינום של ניוטון</a>: כל מונום בפיתוח הוא תוצאה של בחירה של איבר מכל אחד משלושת המוכפלים. <span class="math">\(x^{3}\)</span> למשל מתאים לסיטואציה שבה בחרנו את <span class="math">\(x\)</span> מכולם, ויש רק דרך אחת לעשות זאת; לעומת זאת, <span class="math">\(x^{2}y\)</span> פירושו שבחרנו <span class="math">\(x\)</span> משני מוכפלים ו-<span class="math">\(y\)</span> מהשלישי, ויש 3 דרכים לעשות זאת (אנחנו בוחרים מאיזה מהמוכפלים ניקח את <span class="math">\(y\)</span>). ה-<span class="math">\(6xyz\)</span> בסיום מגיע מכך שיש 6 פרמוטציות אפשריות על 1,2,3 וכל פרמוטציה אומרת לנו "מהמוכפל ה-<span class="math">\(i\)</span> קח את האיבר ה-<span class="math">\(\sigma\left(i\right)\)</span>-י".</p>
<p>עכשיו אני מציב:</p>
<p><span class="math">\(x=\alpha\)</span></p>
<p><span class="math">\(y=\beta\omega\)</span></p>
<p><span class="math">\(z=\gamma\omega^{2}\)</span></p>
<p>ומקבל:</p>
<p><span class="math">\(\left(\alpha^{3}+\beta^{3}+\gamma^{3}\right)+\)</span></p>
<p><span class="math">\(3\alpha^{2}\left(\beta\omega+\gamma\omega^{2}\right)+3\beta^{2}\omega^{2}\left(\alpha+\gamma\omega^{2}\right)+3\gamma^{2}\omega\left(\alpha+\omega\beta\right)+\)</span></p>
<p><span class="math">\(6\alpha\beta\gamma\)</span></p>
<p>המחובר התחתון הוא פשוט מאוד: זה <span class="math">\(-6q\)</span> ידידינו משכבר הימים.</p>
<p>המחובר העליון גם כן לא מסובך. בואו נציב את <span class="math">\(\alpha,\beta,\gamma\)</span> בביטוי ל-<span class="math">\(\left(x+y+z\right)^{3}\)</span> שהראיתי קודם - אנחנו הרי יודעים ש-<span class="math">\(\alpha+\beta+\gamma=0\)</span> וזה יעזור לנו פעמיים: זה אומר לנו ש-<span class="math">\(\left(x+y+z\right)^{3}=0\)</span> במקרה הזה, וזה מחליף גורם כמו <span class="math">\(3x^{2}\left(y+z\right)\)</span> בגורם הידידותי יותר <span class="math">\(-3x^{3}\)</span>, כך שבסופו של דבר נקבל:</p>
<p><span class="math">\(0=-2\left(\alpha^{3}+\beta^{3}+\gamma^{3}\right)+6\alpha\beta\gamma\)</span></p>
<p>כלומר</p>
<p><span class="math">\(\alpha^{3}+\beta^{3}+\gamma^{3}=-3q\)</span></p>
<p>עיקר המהומה נמצאת בגורם האמצעי; יותר קל להבין מה קורה איתו אם מקבצים אותו לפי חזקות של <span class="math">\(\omega\)</span>. אנחנו נקבל:</p>
<p><span class="math">\(3\omega\left(\alpha^{2}\beta+\beta^{2}\gamma+\gamma^{2}\alpha\right)+3\omega^{2}\left(\alpha^{2}\gamma+\beta^{2}\alpha+\gamma^{2}\beta\right)\)</span></p>
<p>שזה, למען האמת, ביטוי די סימטרי ונחמד! אבל די קשה להרגיש את זה מבלי שתהיו חייבים לכתוב את כל זה בעצמכם (ובואו לא נשלה את עצמנו - אני כותב את הפוסט ברמת הפירוט הזו בדיוק בגלל שאני רוצה להבין את הסיפור הזה פעם אחת ולתמיד). אבל "די סימטרי ונחמד" לא עוזר לי - אני צריך משהו שחי בשדה <span class="math">\(\mathbb{Q}\left(p,q,\sqrt{D},\omega\right)\)</span>. אז בואו אני אוכיח לכם שהמקדם של <span class="math">\(3\omega\)</span> שווה ל-<span class="math">\(\frac{3q+\sqrt{D}}{2}\)</span> והמקדם של <span class="math">\(3\omega^{2}\)</span> שווה ל-<span class="math">\(\frac{3q-\sqrt{D}}{2}\)</span>.</p>
<p>בשביל זה צריך לחזור קודם כל להגדרה של <span class="math">\(\sqrt{D}\)</span>:</p>
<p><span class="math">\(\sqrt{D}=\left(\alpha-\beta\right)\left(\alpha-\gamma\right)\left(\beta-\gamma\right)\)</span></p>
<p>מכפלות כאלו כבר קטנות עלינו; בואו נפתח את הסוגריים ונקבל</p>
<p><span class="math">\(\sqrt{D}=\left(\alpha^{2}\beta+\beta^{2}\gamma+\gamma^{2}\alpha\right)-\left(\alpha^{2}\gamma+\beta^{2}\alpha+\gamma^{2}\beta\right)\)</span></p>
<p>בואו ניקח את אותו ביטוי בדיוק רק עם פלוס במקום מינוס באמצע:</p>
<p><span class="math">\(S=\left(\alpha^{2}\beta+\beta^{2}\gamma+\gamma^{2}\alpha\right)+\left(\alpha^{2}\gamma+\beta^{2}\alpha+\gamma^{2}\beta\right)\)</span></p>
<p>אז ברור ש-</p>
<p><span class="math">\(\frac{S+\sqrt{D}}{2}=\left(\alpha^{2}\beta+\beta^{2}\gamma+\gamma^{2}\alpha\right)\)</span> (זה המקדם של <span class="math">\(3\omega\)</span>)</p>
<p><span class="math">\(\frac{S-\sqrt{D}}{2}=\left(\alpha^{2}\gamma+\beta^{2}\alpha+\gamma^{2}\beta\right)\)</span> (זה המקדם של <span class="math">\(3\omega^{2}\)</span>)</p>
<p>נשאר רק להבין את <span class="math">\(S\)</span> עצמו, אבל זה בדיוק הביטוי שצץ במהלך הפיתוח של <span class="math">\(\left(\alpha+\beta+\gamma\right)^{3}\)</span>:</p>
<p><span class="math">\(0=\left(\alpha+\beta+\gamma\right)^{3}=\left(\alpha^{3}+\beta^{3}+\gamma^{3}\right)+3S+6\alpha\beta\gamma=-3q+3S-6q\)</span></p>
<p>כלומר, נקבל <span class="math">\(S=3q\)</span>, כפי שהבטחתי.</p>
<p>בזאת סיימנו! סיימנו את החישוב של <span class="math">\(\theta_{1}^{3}\)</span>:</p>
<p><span class="math">\(\theta_{1}^{3}=-3q+\frac{3}{2}\omega\left(3q+\sqrt{D}\right)+\frac{3}{2}\omega^{2}\left(3q-\sqrt{D}\right)-6q\)</span></p>
<p>האם אפשר לפשט את הביטוי הזה עוד יותר? ובכן, כן, אם רוצים להיפטר משורשי היחידה. ראשית, <span class="math">\(\omega+\omega^{2}=-1\)</span>, אז מביטוי כמו זה קל להיפטר. שנית, וזה פחות טריוויאלי, <span class="math">\(\omega-\omega^{2}=\sqrt{-3}\)</span>. כדי לראות את הדבר השני בואו נזכור ש-<span class="math">\(\omega\)</span> הוא שורש של הפולינום הציקלוטומי <span class="math">\(x^{2}+x+1\)</span> ובעזרת הנוסחה לפתרון משוואה ממעלה שניה נקבל <span class="math">\(\omega=\frac{1+\sqrt{-3}}{2}\)</span> ו-<span class="math">\(\omega^{2}=\frac{1-\sqrt{-3}}{2}\)</span> ומהם זה מיידי.</p>
<p>עכשיו הפישוט ברור: נקבל איבר מהצורה <span class="math">\(\frac{9q}{2}\left(\omega+\omega^{2}\right)\)</span> ואיבר מהצורה <span class="math">\(\frac{3\sqrt{D}}{2}\left(\omega-\omega^{2}\right)\)</span>, ובסך הכל נקבל:</p>
<p><span class="math">\(\theta_{1}^{3}=-9q-\frac{9q}{2}+\frac{3\sqrt{D}}{2}\sqrt{-3}\)</span></p>
<p>ולכן:</p>
<p><span class="math">\(\theta_{1}^{3}=-\frac{27}{2}q+\frac{3}{2}\sqrt{-3D}\)</span></p>
<p>שזה... די פשוט, חייבים להודות!</p>
<p>אוקיי, ומה עם <span class="math">\(\theta_{2}^{3}\)</span>? זה מזעזע, אבל גם אותו צריך לחשב!</p>
<p>אבל... אם עוצרים וחושבים רגע, מה ההבדל בין שניהם? בואו ניזכר איך הם הוגדרו:</p>
<p><span class="math">\(\theta_{1}=\alpha+\beta\omega+\gamma\omega^{2}\)</span></p>
<p><span class="math">\(\theta_{2}=\alpha+\gamma\omega+\beta\omega^{2}\)</span></p>
<p>כל מה שהשתנה הוא החלפת התפקידים של <span class="math">\(\beta\)</span> ו-<span class="math">\(\gamma\)</span>, אבל למה שזה ישפיע על משהו מהמשך החישוב? כל מה שקורה הוא סימטרי לחלוטין ביחס ל-<span class="math">\(\beta\)</span> ו-<span class="math">\(\gamma\)</span> ו... רגע, לא, לא נכון. יש דבר אחד שבמובהק שובר את הסימטריה: <span class="math">\(\sqrt{D}\)</span>. אולי כבר שכחנו, אבל זו הייתה <strong>כל הפואנטה</strong> של <span class="math">\(\sqrt{D}\)</span>; שזה איבר שלא נמצא בשדה השבת של <span class="math">\(S_{3}\)</span>; הגענו לכך שחילוף בודד מעביר את <span class="math">\(\sqrt{D}\)</span> אל <span class="math">\(-\sqrt{D}\)</span>. זה בדיוק מה שיקרה כאן - הביטוי שנקבל ל-<span class="math">\(\theta_{2}^{3}\)</span> זהה לביטוי של <span class="math">\(\theta_{1}^{3}\)</span> למעט זה שצריך להחליף את <span class="math">\(\sqrt{D}\)</span> ב-<span class="math">\(-\sqrt{D}\)</span>, ונקבל:</p>
<p><span class="math">\(\theta_{2}^{3}=-\frac{27}{2}q-\frac{3}{2}\sqrt{-3D}\)</span></p>
<h2>איך פותרים משוואה ממעלה שלישית, שלב ג' - נוסחאות קרדנו</h2>
<p>בואו נעשה סיכום ביניים של מה שיש לנו. מצאנו איברים <span class="math">\(\theta_{1},\theta_{2}\)</span> שנותנים לנו את השורש <span class="math">\(\alpha\)</span> של הפולינום <span class="math">\(x^{3}+px+q\)</span> באופן הבא:</p>
<p><span class="math">\(\alpha=\frac{\theta_{1}+\theta_{2}}{3}\)</span></p>
<p><span class="math">\(\theta_{1}^{3}=-\frac{27}{2}q+\frac{3}{2}\sqrt{-3D}\)</span></p>
<p><span class="math">\(\theta_{2}^{3}=-\frac{27}{2}q-\frac{3}{2}\sqrt{-3D}\)</span></p>
<p>מפתה מאוד לכתוב עכשיו משהו בסגנון הזה:</p>
<p><span class="math">\(\alpha=\frac{1}{3}\left(\sqrt[3]{-\frac{27}{2}q+\frac{3}{2}\sqrt{-3D}}+\sqrt[3]{-\frac{27}{2}q-\frac{3}{2}\sqrt{-3D}}\right)\)</span></p>
<p>אבל למרות שזה מפתה, צריך להיזהר פה. לכתוב <span class="math">\(\sqrt[3]{a}\)</span> אומר "קחו את אחד מהשורשים השלישיים של <span class="math">\(a\)</span>, לא חשוב איזה". עכשיו, זה נכון שאפשר לקבל את <span class="math">\(\theta_{1}\)</span> על ידי בחירת שורש שלישי כלשהו של <span class="math">\(-\frac{27}{2}q+\frac{3}{2}\sqrt{-3D}\)</span> באופן שרירותי (עבור בחירה שונה של שורש נקבל בסוף גם שורש שונה מבין שלושת השורשים של הפולינום), אבל מרגע שבחרנו את <span class="math">\(\theta_{1}\)</span> אנחנו כבר לא יכולים לבחור בשרירותיות את <span class="math">\(\theta_{2}\)</span>; הוא תלוי אלגברית ב-<span class="math">\(\theta_{1}\)</span>. לכן, אם אנחנו רוצים לסיים את הסיפור סופית, אנחנו צריכים למצוא את הקשר האלגברי בין שניהם. הקשר הזה הוא די פשוט: <span class="math">\(\theta_{1}\theta_{2}=-3p\)</span>. איך רואים את זה? ובכן, בואו נעשה עוד חשבון ארוך וכואב, בפעם האחרונה:</p>
<p><span class="math">\(\theta_{1}\theta_{2}=\left(\alpha+\beta\omega+\gamma\omega^{2}\right)\left(\alpha+\gamma\omega+\beta\omega^{2}\right)=\)</span></p>
<p><span class="math">\(\left(\alpha^{2}+\beta^{2}+\gamma^{2}\right)+\left(\alpha\beta+\alpha\gamma+\gamma\beta\right)\left(\omega+\omega^{2}\right)=\)</span></p>
<p><span class="math">\(-2p-p=-3p\)</span></p>
<p>כאשר אני מתבסס על החישובים שכבר ביצעתי קודם. זה מסיים את הסיפור כמעט לגמרי, למעט העובדה שבינתיים הראיתי איך למצוא שורש <strong>אחד</strong> של המשוואה; איך מוצאים את כולם?</p>
<p>ובכן, זה החלק הפשוט בסיפור. בואו ניזכר שוב בשלושת האיברים שמככבים פה:</p>
<p><span class="math">\(0=\alpha+\beta+\gamma\)</span></p>
<p><span class="math">\(\theta_{1}=\alpha+\beta\omega+\gamma\omega^{2}\)</span></p>
<p><span class="math">\(\theta_{2}=\alpha+\beta\omega^{2}+\gamma\omega\)</span></p>
<p>הגעתי לנוסחה הקודמת על ידי כך שחיברתי את שלושת האיברים הללו. הפואנטה הייתה שהמקדם של <span class="math">\(\alpha\)</span> היה זהה בשלושתם, ועבור שאר השורשים המקדמים היו שונים בין שלושתם. אפשר לנסות להשיג אפקט דומה עבור <span class="math">\(\beta,\gamma\)</span> על ידי כפל של המשוואות ב-<span class="math">\(\omega\)</span> ו-<span class="math">\(\omega^{2}\)</span>. למשל, כדי לבודד את <span class="math">\(\beta\)</span> אפשר לכפול את <span class="math">\(\theta_{1}\)</span> ב-<span class="math">\(\omega^{2}\)</span> ואת <span class="math">\(\theta_{2}\)</span> ב-<span class="math">\(\omega\)</span> ולקבל:</p>
<p>עכשיו, בואו נכפול את <span class="math">\(\theta_{2}\)</span> ואת <span class="math">\(0\)</span> ב-<span class="math">\(\omega\)</span> ורק אז נחבר:</p>
<p><span class="math">\(0=\alpha+\beta+\gamma\)</span></p>
<p><span class="math">\(\omega^{2}\theta_{1}=\alpha\omega^{2}+\beta+\gamma\omega\)</span></p>
<p><span class="math">\(\omega\theta_{2}=\alpha\omega+\beta+\gamma\omega^{2}\)</span></p>
<p>ועכשיו נקבל <span class="math">\(\beta=\frac{\omega^{2}\theta_{1}+\omega\theta_{2}}{3}\)</span></p>
<p>ובאותו אופן נקבל <span class="math">\(\gamma=\frac{\omega\theta_{1}+\omega^{2}\theta_{2}}{3}\)</span></p>
<p>וזה כבר מסיים לחלוטין את הפתרון, ונותן את הנוסחה שמוכרת בתור <strong>נוסחת קרדנו</strong>. הנה הניסוח ה"נקי", שלא מצריך את ההבנה של מה שהלך פה:</p>
<p>בהינתן פולינום <span class="math">\(x^{3}+px+q\)</span>, נגדיר</p>
<p><span class="math">\(D=-4p^{3}-27q^{2}\)</span></p>
<p><span class="math">\(A=\sqrt[3]{-\frac{27}{2}q+\frac{3}{2}\sqrt{-3D}}\)</span></p>
<p><span class="math">\(B=\sqrt[3]{-\frac{27}{2}q-\frac{3}{2}\sqrt{-3D}}\)</span></p>
<p>כאשר <span class="math">\(B\)</span> נבחר באופן כזה ש-<span class="math">\(AB=-3p\)</span>, וכעת השורשים של הפולינום נתונים על ידי</p>
<p><span class="math">\(x_{1}=\frac{A+B}{3}\)</span></p>
<p><span class="math">\(x_{2}=\frac{\omega A+\omega^{2}B}{3}\)</span></p>
<p><span class="math">\(x_{3}=\frac{\omega^{2}A+\omega B}{3}\)</span></p>
<p>ביחס לטירוף שעברנו כדי להגיע אל הנוסחה הזו, אני מרגיש שהתוצאה הסופית היא דווקא אלגנטית למדי.</p>
        </article>
        
        <footer>
            <p>© כל הזכויות שמורות לגדי אלכסנדרוביץ'</p>
        </footer>
    </div>

    
    <script>
        function toggleMobileMenu() {
            const navLinks = document.getElementById('navLinks');
            navLinks.classList.toggle('expanded');
        }
        
        function searchPosts() {
            const searchTerm = document.getElementById('searchInput').value;
            if (searchTerm.trim()) {
                window.location.href = '/post_list.html?search=' + encodeURIComponent(searchTerm);
            }
        }
        
        document.getElementById('searchInput').addEventListener('keypress', function(e) {
            if (e.key === 'Enter') {
                searchPosts();
            }
        });
    </script>
    
    
    <!-- Auto-render KaTeX math -->
    <script>
        document.addEventListener("DOMContentLoaded", function() {
            renderMathInElement(document.body, {
                delimiters: [
                    {left: "\\[", right: "\\]", display: true},
                    {left: "\\(", right: "\\)", display: false}
                ],
                throwOnError: false
            });
        });
    </script>

</body>
</html>