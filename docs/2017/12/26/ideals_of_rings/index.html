<!DOCTYPE html>
<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>הומומורפיזמים, חוגי מנה, ואידאלים - לא מדויק</title>
    <link rel="icon" type="image/x-icon" href="/new_blog/favicon.ico">
    
    
    <!-- KaTeX for math rendering -->
    <link rel="stylesheet" href="https://cdn.jsdelivr.net/npm/katex@0.16.9/dist/katex.min.css">
    <script defer src="https://cdn.jsdelivr.net/npm/katex@0.16.9/dist/katex.min.js"></script>
    <script defer src="https://cdn.jsdelivr.net/npm/katex@0.16.9/dist/contrib/auto-render.min.js"></script>

    
    <style>
        * {
            margin: 0;
            padding: 0;
            box-sizing: border-box;
        }
        
        body {
            font-family: 'Arial', 'David', 'Tahoma', sans-serif;
            line-height: 1.6;
            color: #333;
            background-color: #f5f5f5;
        }
        
        /* Top navigation bar */
        .top-nav {
            background: #2c3e50;
            padding: 15px 20px;
            box-shadow: 0 2px 5px rgba(0,0,0,0.1);
        }
        
        .top-nav .nav-container {
            max-width: 1200px;
            margin: 0 auto;
            display: flex;
            align-items: center;
            justify-content: space-between;
            gap: 20px;
        }
        
        .top-nav .site-title {
            font-size: 1.5em;
            font-weight: bold;
            color: white;
            text-decoration: none;
            white-space: nowrap;
        }
        
        .top-nav .nav-links {
            display: flex;
            gap: 20px;
            align-items: center;
            flex-wrap: wrap;
        }
        
        .top-nav .nav-links a {
            color: #ecf0f1;
            text-decoration: none;
            padding: 5px 10px;
            border-radius: 4px;
            transition: background 0.2s;
            white-space: nowrap;
        }
        
        .top-nav .nav-links a:hover {
            background: #34495e;
        }
        
        .top-nav .search-box {
            display: flex;
            gap: 5px;
        }
        
        .top-nav .search-box input {
            padding: 5px 10px;
            border: none;
            border-radius: 4px;
            font-size: 0.9em;
            min-width: 150px;
        }
        
        .top-nav .search-box button {
            padding: 5px 15px;
            background: #3498db;
            color: white;
            border: none;
            border-radius: 4px;
            cursor: pointer;
            transition: background 0.2s;
        }
        
        .top-nav .search-box button:hover {
            background: #2980b9;
        }
        
        /* Blockquote styling */
        blockquote {
            background: #f9f9f9;
            border-right: 5px solid #ccc;
            margin: 1.5em 10px;
            padding: 0.75em 16px;
            position: relative;
            font-style: italic;
        }
        
        blockquote:before {
            content: '"';
            position: absolute;
            top: -10px;
            right: 8px;
            font-size: 3.5em;
            color: #ccc;
            line-height: 1;
        }
        
        blockquote p {
            display: block;
            margin: 0 0 0.75em 0;
        }
        
        blockquote p:last-child {
            margin-bottom: 0;
        }
        
        
        body {
            line-height: 1.8;
        }
        
        .container {
            max-width: 800px;
            margin: 20px auto;
            background: white;
            padding: 40px;
            box-shadow: 0 2px 10px rgba(0,0,0,0.1);
            border-radius: 8px;
        }
        
        header {
            margin-bottom: 40px;
            border-bottom: 2px solid #e0e0e0;
            padding-bottom: 20px;
        }
        
        h1 {
            font-size: 2.5em;
            margin-bottom: 10px;
            color: #2c3e50;
        }
        
        .post-meta {
            color: #7f8c8d;
            font-size: 0.9em;
        }
        
        .post-meta .date {
            margin-left: 15px;
        }
        
        .post-meta .categories,
        .post-meta .tags {
            display: inline;
        }
        
        .post-meta .categories a,
        .post-meta .tags a {
            color: #3498db;
            text-decoration: none;
            margin: 0 5px;
        }
        
        .post-meta .categories a:hover,
        .post-meta .tags a:hover {
            text-decoration: underline;
        }
        
        article {
            font-size: 1.1em;
        }
        
        article h2 {
            margin-top: 30px;
            margin-bottom: 15px;
            color: #34495e;
            font-size: 1.8em;
        }
        
        article h3 {
            margin-top: 25px;
            margin-bottom: 12px;
            color: #34495e;
            font-size: 1.4em;
        }
        
        article p {
            margin-bottom: 15px;
            text-align: justify;
        }
        
        article ul, article ol {
            margin-right: 30px;
            margin-bottom: 15px;
        }
        
        article li {
            margin-bottom: 8px;
        }
        
        article code {
            background-color: #f4f4f4;
            padding: 2px 6px;
            border-radius: 3px;
            font-family: 'Courier New', monospace;
            font-size: 0.9em;
        }
        
        article pre {
            background-color: #2d2d2d;
            color: #f8f8f2;
            padding: 15px;
            border-radius: 5px;
            overflow-x: auto;
            margin-bottom: 20px;
            direction: ltr;
            text-align: left;
        }
        
        article pre code {
            background-color: transparent;
            padding: 0;
            color: inherit;
        }
        
        /* Image styles - responsive and contained */
        article img {
            max-width: 100%;
            height: auto;
            display: block;
            margin: 20px auto;
        }
        
        /* Math rendering styles */
        .math {
            direction: ltr;
        }
        
        span.math {
            direction: ltr;
        }
        
        /* Override RTL for KaTeX */
        .katex {
            direction: ltr;
            unicode-bidi: embed;
        }
        
        div.math {
            display: block;
            text-align: center;
            padding: 15px 0;
            direction: ltr;
        }
        
        /* RTL adjustments for code blocks */
        .highlight {
            direction: ltr;
            text-align: left;
        }
        
        footer {
            margin-top: 60px;
            padding-top: 20px;
            border-top: 1px solid #e0e0e0;
            text-align: center;
            color: #95a5a6;
            font-size: 0.9em;
        }
        
        /* Responsive design */
        @media (max-width: 768px) {
            .container {
                padding: 20px;
            }
            
            h1 {
                font-size: 2em;
            }
            
            article {
                font-size: 1em;
            }
        }
        
        /* Post navigation */
        .post-navigation {
            display: flex;
            justify-content: space-between;
            margin-bottom: 30px;
            padding-bottom: 20px;
            border-bottom: 2px solid #e0e0e0;
            gap: 20px;
        }
        
        .post-navigation .nav-link {
            flex: 1;
            text-decoration: none;
            color: #2c3e50;
            padding: 15px;
            background: #f8f9fa;
            border-radius: 5px;
            transition: background 0.2s;
        }
        
        .post-navigation .nav-link:hover {
            background: #e9ecef;
        }
        
        .post-navigation .nav-prev {
            text-align: right;
        }
        
        .post-navigation .nav-next {
            text-align: left;
        }
        
        .post-navigation .nav-label {
            font-size: 0.85em;
            color: #7f8c8d;
            display: block;
            margin-bottom: 5px;
        }
        
        .post-navigation .nav-title {
            font-weight: bold;
            font-size: 1.1em;
        }

    </style>
</head>
<body>
    <nav class="top-nav">
        <div class="nav-container">
            <a href="/new_blog/" class="site-title">לא מדויק</a>
            <div class="nav-links">
                <a href="/new_blog/">דף הבית</a>
                <a href="/new_blog/random.html">פוסט אקראי</a>
                <a href="/new_blog/post_list.html">כל הפוסטים</a>
                <div class="search-box">
                    <input type="text" id="searchInput" placeholder="חיפוש...">
                    <button onclick="searchPosts()">חפש</button>
                </div>
            </div>
        </div>
    </nav>
    
    
    <div class="container">
        <!-- Post Navigation -->
        
        <nav class="post-navigation">
            
            <a href="/new_blog/2017/11/27/why_1_is_not_prime/" class="nav-link nav-prev">
                <span class="nav-label">פוסט ישן יותר →</span>
                <span class="nav-title">אז למה 1 אינו מספר ראשוני?</span>
            </a>
            

            
            <a href="/new_blog/2018/01/01/zero_power_equals_one/" class="nav-link nav-next">
                <span class="nav-label">← פוסט חדש יותר</span>
                <span class="nav-title">אז למה דברים בחזקת 0 שווים 1?</span>
            </a>
            
        </nav>
        
        
        <header>
            <h1>הומומורפיזמים, חוגי מנה, ואידאלים</h1>
            <div class="post-meta">
                <span class="date">2017-12-26</span>
                
                <span class="categories">
                    | קטגוריות:
                    
                    <a href="/categories/אלגברה מופשטת.html">אלגברה מופשטת</a>
                    
                </span>
                
                
                <span class="tags">
                    | תגיות:
                    
                    <a href="/tags/אידאלים.html">אידאלים</a>
                    
                    <a href="/tags/הומומורפיזם.html">הומומורפיזם</a>
                    
                    <a href="/tags/חוגי מנה.html">חוגי מנה</a>
                    
                </span>
                
            </div>
        </header>
        
        <article>
            <p>עכשיו, <a href="http://www.gadial.net/2017/11/26/rings_intro_a_little_more_formal/">אחרי שהבנו מהם חוגים</a>, אפשר להתחיל לחקור אותם באופן כללי כפי שעשינו עם חבורות, והצעד המתבקש הראשון הוא <strong>חוגי מנה</strong>. מכיוון שהרעיון הבסיסי הוא <a href="http://www.gadial.net/2017/02/08/cosets_and_quotient_groups/">זה שהיה בחבורות</a>, בואו נזכר מה קרה בחבורות (ומי שיאבדו אותי - שילכו לקרוא את הפוסט בחבורות!). שם הייתה לי חבורה <span class="math">\(G\)</span>, שהפעם אתאר את הפעולה שלה בתור חיבור ולא כמו בתור כפל בדרך כלל (כי בחוגים, החוג <span class="math">\(R\)</span> הוא קודם כל חבורה שהפעולה שלה מתוארת על ידי חיבור; ביחס לכפל <span class="math">\(R\)</span> הוא לא בהכרח חבורה). השאלה ששאלתי הייתה: אילו <strong>יחסי שקילות</strong> אפשר להגדיר על <span class="math">\(G\)</span>, כך שקבוצת המנה המתקבלת תהיה חבורה <strong>ביחס לפעולת החיבור שמושרית</strong> מ-<span class="math">\(G\)</span>? כלומר, רציתי למצוא את כל יחסי השקילות כך שההגדרה <span class="math">\(\left[a\right]+\left[b\right]\triangleq\left[a+b\right]\)</span> תהפוך את קבוצת המנה של <span class="math">\(G\)</span> לחבורה בפני עצמה.</p>
<p>בפוסט ההוא שיחקתי קצת עם ההגדרות, וקיבלתי שכדי שהעסק יעבוד, מחלקת השקילות <span class="math">\(\left[0\right]\)</span> של איבר היחידה בחבורה תהיה חייבת להיות <strong>תת-חבורה נורמלית</strong>, <span class="math">\(H=\left[0\right]\)</span>, וגם נבע שכך מחלקת שקילות אחרת של יחס השקילות חייבת להיות <strong>קוסט</strong> של <span class="math">\(G\)</span>, כלומר קבוצה מהצורה <span class="math">\(a+H\triangleq\left\{ a+h\ |\ h\in H\right\} \)</span> ("תת-חבורה נורמלית" <span class="math">\(H\)</span> היא תת-חבורה שמקיימת <span class="math">\(a+H=H+a\)</span> לכל <span class="math">\(a\in G\)</span>). המושגים הללו צצו מעצמם, בלי שתהיה לי שליטה על זה, רק מתוך הרצון שלי לקבל קבוצת מנה שהיא בעצמה חבורה. את חבורת המנה המתאימה סימנו ב-<span class="math">\(G/H\)</span>.</p>
<p>אחרי שעשינו את הדברים הללו פתאום התברר שיש גם דרך אחרת לחשוב על כל זה, כשהכנסנו לתמונה את המושג של <strong>הומומורפיזם</strong> שהיה פונקציה <span class="math">\(\varphi:G\to G^{\prime}\)</span> שמשמרת את הפעולה של החבורה, כלומר <span class="math">\(\varphi\left(a+b\right)=\varphi\left(a\right)+\varphi\left(b\right)\)</span>. אנחנו דיברנו על ה<strong>גרעין</strong> של ההומומורפיזם הזה, <span class="math">\(\ker\varphi\triangleq\left\{ a\in G\ |\ \varphi\left(a\right)=0\right\} \)</span> וראינו שהוא תת-חבורה נורמלית וש-<span class="math">\(G/\ker\varphi\cong\text{Im}\left(\varphi\right)\)</span>. כאן <span class="math">\(\cong\)</span> מציין <strong>איזומורפיזם - </strong>הומומורפיזם שהוא חח"ע ועל, כך ששני האגפים הם "אותה חבורה עד כדי סימן". הדבר הזה הוא מה שנקרא <strong>משפט האיזומורפיזם הראשון</strong>, והוא בעצם לימד אותנו שחבורות מנה זה אותו דבר כמו התמונות ההומומורפיות האפשריות של <span class="math">\(G\)</span>; <strong>כל</strong> תת-חבורה נורמלית של <span class="math">\(G\)</span> יכולה להתקבל בתור גרעין של הומומורפיזם <strong>כלשהו</strong> מ-<span class="math">\(G\)</span>.</p>
<p>איך כל המושגים הללו עוברים לחוגים? בצורה מאוד פשוטה יחסית. הומומורפיזם, חוגי מנה, משפטי האיזומורפיזם - הכל עובד כמו בחבורות. ההבדל המעניין הוא במה שמחליף את המושג של <strong>תת-חבורה נורמלית</strong> שהופך לשונה למדי ובהקשר של חוגים נקרא <strong>אידאל</strong>. מה בדיוק מגדיר אידאל ומאיפה מגיע השם המשונה הזה - עוד מעט נראה.</p>
<h2>הומומורפיזמים</h2>
<p>נתחיל מהומומורפיזם. יהיו <span class="math">\(R,S\)</span> שני חוגים ו-<span class="math">\(\varphi:R\to S\)</span> פונקציה ביניהן. נקרא לה <strong>הומומורפיזם</strong> אם היא משמרת את המבנה של החוג, כלומר אם</p>
<ul>
    <li><span class="math">\(\varphi\left(a+b\right)=\varphi\left(a\right)+\varphi\left(b\right)\)</span> לכל <span class="math">\(a,b\in R\)</span></li>
    <li><span class="math">\(\varphi\left(ab\right)=\varphi\left(a\right)\varphi\left(b\right)\)</span> לכל <span class="math">\(a,b\in R\)</span></li>
</ul>
<p>לפעמים אם יש לנו איברי יחידה ב-<span class="math">\(R,S\)</span> אז דורשים ש-<span class="math">\(\varphi\)</span> יעביר איבר יחידה לאיבר יחידה. אני לא אדרוש את זה אלא אם צריך. הנה סיטואציה פשוטה שבה <strong>לא</strong> צריך את זה, בהתבסס על הדוגמאות מהפוסט הקודם: <span class="math">\(\varphi:\mathbb{R}\to M_{2}\left(\mathbb{R}\right)\)</span> שעבורה <span class="math">\(\varphi\left(a\right)=\left[\begin{array}{cc} a &amp; 0\\ 0 &amp; 0 \end{array}\right]\)</span>. כאן <span class="math">\(\varphi\)</span> מעבירה את 1 לאיבר היחידה של <strong>תת-חוג</strong> של <span class="math">\(M_{2}\left(\mathbb{R}\right)\)</span> ולא לאיבר היחידה של <span class="math">\(M_{2}\left(\mathbb{R}\right)\)</span> עצמו ולמי אכפת.</p>
<p>בהינתן הומומורפיזם <span class="math">\(\varphi\)</span>, ה<strong>גרעין</strong> שלו מוגדר כך: <span class="math">\(\ker\varphi\triangleq\left\{ a\in R\ |\ \varphi\left(a\right)=0\right\} \)</span>. כלומר, האיברים שמועברים לאיבר היחידה <strong>החיבורי</strong>, לא הכפלי. יש כאן "שבירת סימטריה" כלשהי בין פעולות החיבור והכפל שתחזור על עצמה בהמשך. זה כמובן לא מקרי - מעצם הגדרתו, בחוג אין סימטריה בין שתי הפעולות הללו. זה יהיה חשוב בהמשך, כשננסה להבין את ההגדרה הלא סימטרית של אידאל. אגב, אני כבר עכשיו יכול להגדיר מהו אידאל: <span class="math">\(I\subseteq R\)</span> הוא אידאל אם קיים הומומורפיזם <span class="math">\(\varphi\)</span> שתחומו <span class="math">\(R\)</span> כך ש-<span class="math">\(I=\ker\varphi\)</span>. רק שזו הגדרה מאוד לא מחכימה כך שבואו נחכה עם זה קצת.</p>
<p>הומומורפיזם של חוגים יכול להיות מושג טריקי, כמו כל מה שקשור לחוגים. בחבורות, למשל, יש לנו הומומורפיזם מאוד פשוט <span class="math">\(\varphi:\mathbb{Z}\to\mathbb{Z}\)</span> שמוגדר על ידי <span class="math">\(\varphi\left(x\right)=nx\)</span> כאשר <span class="math">\(n\in\mathbb{Z}\)</span> כלשהו. בחבורות ההומומורפיזם הזה מראה איך החבורה <span class="math">\(\mathbb{Z}\)</span> איזומורפית לתת-החבורות שלה. ובחוגים? פשוט לא קיים. למה? כי כדי שתשתמר תכונת <strong>הכפל</strong> של הומומורפיזם, צריך שיתקיים <span class="math">\(nxy=\varphi\left(xy\right)=\varphi\left(x\right)\varphi\left(y\right)=n^{2}xy\)</span>, כלומר צריך שיתקיים <span class="math">\(n=n^{2}\)</span>, ובמילים אחרות <span class="math">\(n=0\)</span> או <span class="math">\(n=1\)</span>. קיבלנו רק את שני ההומומורפיזמים הטריוויאליים: הזהות והזה שמעביר הכל ל-0.</p>
<p>לעומת זאת, הנה הומומורפיזם מגניב ומעניין במיוחד - <strong>הצבה בפולינום</strong>. לכל חוג <span class="math">\(R\)</span> ואיבר <span class="math">\(a\in R\)</span>, אנחנו תמיד יכולים לדבר על ההומומורפיזם <span class="math">\(\varphi_{a}:R\left[x\right]\to R\)</span> שמוגדר על ידי <span class="math">\(\varphi_{a}\left(p\left(x\right)\right)=p\left(a\right)\)</span>, כלומר מה שקורה כשלוקחים את הפולינום <span class="math">\(p\left(x\right)\)</span> כקלט, מציבים את <span class="math">\(a\)</span> במקום <span class="math">\(x\)</span> ו"מחשבים עד הסוף". לא קשה לראות שזה הומומורפיזם בגלל שמלכתחילה חיבור וכפל של פולינומים הוגדרו כדי שהם "ישחקו יפה" עם התכונות של החוג. הגרעין של ההומומורפיזם הזה הוא אוסף כל הפולינומים שמתאפסים כשמציבים בהם <span class="math">\(a\)</span>, ועוד נחזור לזה בהמשך. מקרה פרטי נחמד ואינטואיטיבי הוא כאשר <span class="math">\(a=0\)</span>, ואז "הצבה בפולינום" בעצם מחזירה את המקדם החופשי שלו.</p>
<h2>חוגי מנה</h2>
<p>בואו נעבור עכשיו לדבר על חוגי מנה. כמו בחבורות, אני רוצה לדעת מהם כל יחסי השקילות על <span class="math">\(R\)</span> שעבורם אקבל חוג בעזרת ההגדרות הבאות:</p>
<ul>
    <li><span class="math">\(\left[a\right]+\left[b\right]\triangleq\left[a+b\right]\)</span></li>
    <li><span class="math">\(\left[a\right]\cdot\left[b\right]\triangleq\left[a\cdot b\right]\)</span></li>
</ul>
<p>לא צריך להתחיל את העבודה מאפס. הדרישה הראשונה זהה למה שעשינו בחבורות, כך שמייד נובע שמחלקת השקילות <span class="math">\(\left[0\right]\)</span> של אפס חייבת להיות <strong>תת-חבורה נורמלית</strong> של החבורה <span class="math">\(\left(R,+\right)\)</span>. אני אסמן <span class="math">\(I=\left[0\right]\)</span> במקרה הזה. העניין הוא בכך שמלכתחילה חוג <span class="math">\(R\)</span> <strong>מוגדר</strong> כך שהחבורה <span class="math">\(\left(R,+\right)\)</span> היא אבלית; בחבורה אבלית, <strong>כל</strong> תת-חבורה היא נורמלית. כך שבינתיים <span class="math">\(I\)</span> היא בסך הכל תת-חבורה חיבורית של <span class="math">\(R\)</span> ותו לא. כעת, לכל <span class="math">\(a\in R\)</span> מתקיים ש-<span class="math">\(\left[a\right]+\left[0\right]=\left[a+0\right]=\left[a\right]\)</span> כך שיוצא ש-<span class="math">\(\left[0\right]\)</span> היא איבר היחידה החיבורי של אוסף מחלקות השקילות. כמו כן <span class="math">\(\left[a\right]+\left[-a\right]=\left[a-a\right]=\left[0\right]\)</span> כך שיוצא שמחלקת השקילות של <span class="math">\(-a\)</span> היא הנגדי החיבורי של מחלקת השקילות של <span class="math">\(a\)</span>.</p>
<p>כעת אפשר לראות שלכל <span class="math">\(a\)</span> מתקיים ש-<span class="math">\(\left[a\right]=a+I=\left\{ a+x\ |\ x\in I\right\} \)</span>, כלומר מחלקת השקילות של כל <span class="math">\(a\)</span> חייבת להיות ה<strong>קוסט</strong> שמוגדר על ידו ביחס ל-<span class="math">\(I\)</span>. כדי לראות זאת, נשים לב לכך ש-<span class="math">\(\left[a\right]=\left[b\right]\)</span> אם ורק אם <span class="math">\(\left[b-a\right]=\left[0\right]\)</span>, כלומר אם ורק אם <span class="math">\(b-a\in I\)</span>, כלומר אם ורק אם קיים <span class="math">\(x\in I\)</span> כך ש-<span class="math">\(b-a=x\)</span>, כלומר אם ורק אם קיים <span class="math">\(x\)</span> כזה כך ש-<span class="math">\(b=a+x\)</span>, מה שמשלמים את ההוכחה.</p>
<p>כל זה היה שייך לחבורות. עכשיו נראה מה קורה כשמכניסים לתמונה את מבנה החוג - כלומר, את פעולת הכפל. כאן נכנס לתמונה האופי ההרסני של אפס ביחס למכפלה - ראינו כבר בפוסט קודם ש-<span class="math">\(a\cdot0=0\)</span> תמיד, לכל חוג. זה אומר שבפרט, לכל <span class="math">\(a\in R\)</span> ולכל <span class="math">\(x\in I\)</span> צריך להתקיים ש-<span class="math">\(\left[ax\right]=\left[a\right]\left[x\right]=\left[a\right]\left[0\right]=\left[a\cdot0\right]=\left[0\right]=\left[x\right]=I\)</span>. במילים אחרות, <span class="math">\(ax\in I\)</span>, ובניסוח מילולי: כפל של איבר מהאידאל <strong>בכל</strong> איבר מהחוג יחזיר איבר מהאידאל. האידאל "בולע" את מי שמוכפל בו. <span class="math">\(a\cdot I=I\)</span> תמיד. זו תכונה קיצונית יותר מ"סתם" סגירות לכפל של <span class="math">\(I\)</span>. סגירות לכפל אומרת שכפל של שני איברים <strong>ששניהם </strong>מתוך <span class="math">\(I\)</span> יחזיר איבר ב-<span class="math">\(I\)</span>; תכונת ה"בליעה" אומרת שמספיק <strong>שאחד</strong> מהם יהיה מתוך <span class="math">\(I\)</span> לשם כך. אמרתי שההגדרה של אידאל תהיה נטולת סימטריה? הנה זה. יותר מכך: מכיוון שכפל הוא לא בהכרח קומוטטיבי, יש הבדל בין בליעה "משמאל" כלומר התכונה <span class="math">\(aI=I\)</span>, ובליעה "מימין", כלומר <span class="math">\(Ia=I\)</span>. לאידאל שבולע משמאל קוראים <strong>אידאל שמאלי</strong> אבל אני כמעט תמיד אסתפק בלהגיד "אידאל" ולדבר רק על אידאלים שמאליים.</p>
<p>עכשיו אני יכול לתת את ההגדרה המקובלת של אידאל: אידאל <span class="math">\(I\subseteq R\)</span> הוא תת-קבוצה של <span class="math">\(R\)</span> שהיא תת-חבורה חיבורית של <span class="math">\(\left(R,+\right)\)</span> ומקיימת את תכונת ה"בליעה" ביחס לכפל. שימו לב שאני <strong>לא</strong> אומר ש-<span class="math">\(I\)</span> היא תת-חוג כי בהגדרות שלי תת-חוג צריך להכיל את 1, ועבור אידאלים זה לא יכול לקרות אלא אם הם כל <span class="math">\(R\)</span>. למשל, ב-<span class="math">\(\mathbb{Z}\)</span>, הקבוצה <span class="math">\(2\mathbb{Z}=\left\{ 0,2,-2,4,-4,\dots\right\} \)</span> היא אידאל אבל היא לא תת-חוג. אם <span class="math">\(1\in I\)</span> אז לכל <span class="math">\(a\in R\)</span> מתקיים ש-<span class="math">\(a=a\cdot1\in I\)</span> ולכן <span class="math">\(I=R\)</span> (זכרו את התכונה הקטנטנה הזו: היא מאוד שימושית!)</p>
<p>אידאל מגדיר יחס שקילות על אברי <span class="math">\(R\)</span> בדיוק כמו שתת-חבורה נורמלית הגדירה עבור חבורה: <span class="math">\(a\)</span> שקול ל-<span class="math">\(b\)</span> אם <span class="math">\(a-b\in I\)</span>. מה שכבר ראינו הוא ש<strong>אם</strong> עבור יחס שקילות <strong>כלשהו</strong> על <span class="math">\(R\)</span> קבוצת המנה היא חוג ביחס לפעולות של <span class="math">\(R\)</span>, אז בהכרח יחס השקילות הזה הוא מהצורה שתיארתי כרגע. צריך עדיין להשתכנע בכיוון ההפוך - שלכל אידאל, קבוצת המנה המתקבלת, שאני מסמן <span class="math">\(R/I\)</span>, היא אכן חוג ביחס לפעולות הללו.</p>
<p>אנחנו <strong>כבר יודעים</strong> ש-<span class="math">\(R/I\)</span> היא חבורה חיבורית, כי זאת העבודה שעשינו בחבורות. רק צריך להשתכנע שפעולת הכפל עובדת. אם לחדד, מה שצריך להראות כאן הוא שפעולת הכפל היא <strong>מוגדרת היטב</strong>. כלומר שאם <span class="math">\(a_{1},a_{2},b_{1},b_{2}\in R\)</span> כך ש-<span class="math">\(\left[a_{1}\right]=\left[a_{2}\right]\)</span> ו-<span class="math">\(\left[b_{1}\right]=\left[b_{2}\right]\)</span> אז <span class="math">\(\left[a_{1}b_{1}\right]=\left[a_{2}b_{2}\right]\)</span>.</p>
<p>אין כאן הרבה יותר ממשחק בהגדרות. אם <span class="math">\(\left[a_{1}\right]=\left[a_{2}\right]\)</span> אז יש <span class="math">\(x\in I\)</span> כך ש-<span class="math">\(a_{2}=a_{1}+x\)</span>. בדומה יש <span class="math">\(y\in I\)</span> כך ש-<span class="math">\(b_{2}=b_{1}+y\)</span>. כעת:</p>
<p><span class="math">\(a_{2}b_{2}=\left(a_{1}+x\right)\left(b_{1}+y\right)=a_{1}b_{1}+\left(xb_{1}+ya_{1}+xy\right)\)</span></p>
<p>הסכום שבסוגריים מורכב משלושה מחוברים, שכל אחד מהם הוא מכפלה של איבר מ-<span class="math">\(I\)</span> במישהו מ-<span class="math">\(R\)</span>. תכונת הבליעה מבטיחה שכל המחוברים שייכים ל-<span class="math">\(I\)</span> והיותו של <span class="math">\(I\)</span> תת-חבורה חיבורית מבטיחה שהסכום יהיה ב-<span class="math">\(I\)</span>. קיבלנו ש-<span class="math">\(a_{2}b_{2}=a_{1}b_{1}+z\)</span> עבור <span class="math">\(z\in I\)</span> כלשהו ולכן <span class="math">\(\left[a_{1}b_{1}\right]=\left[a_{2}b_{2}\right]\)</span> כפי שרצינו.</p>
<h2>אידאלים</h2>
<p>כאן צריך, כמובן, לראות דוגמאות, אבל בשביל זה בואו נתאר את הדרך הפשוטה ביותר לבנות אידאלים. ניקח <span class="math">\(a\in R\)</span> כלשהו ונגדיר את <strong>האידאל שנוצר</strong> על ידי <span class="math">\(a\)</span> להיות <span class="math">\(\left\langle a\right\rangle =\left\{ r\cdot a\ |\ r\in R\right\} \)</span>. לפעמים נסמן את זה גם ב-<span class="math">\(Ra\)</span>, אבל אני מעדיף את <span class="math">\(\left\langle a\right\rangle \)</span>. הסימון <span class="math">\(Ra\)</span> טוב כדי להבדיל את עצמנו מהמקרה <span class="math">\(aR\)</span> שבו יוצרים אידאל ימני במקום שמאלי ואני לא אכנס אליו; ממילא הדוגמאות שלי יהיו ברובן מחוגים קומוטטיביים.</p>
<p>קל לראות ש-<span class="math">\(\left\langle a\right\rangle \)</span> הוא אכן אידאל: <span class="math">\(r_{1}a-r_{2}a=\left(r_{1}-r_{2}\right)a\in\left\langle a\right\rangle \)</span> כך שיש סגירות ברורה לחיסור (כלומר, <span class="math">\(\left\langle a\right\rangle \)</span> הוא תת-חבורה חיבורית של <span class="math">\(R\)</span>) ולכל <span class="math">\(r\in R\)</span> ו-<span class="math">\(a^{\prime}\in\left\langle a\right\rangle \)</span> מתקיים ש-<span class="math">\(a^{\prime}=r^{\prime}a\)</span> ולכן <span class="math">\(ra^{\prime}=\left(rr^{\prime}\right)a\in\left\langle a\right\rangle \)</span> ולכן יש בליעה. אם כן, ההגדרה של אידאל בידי איבר בודד היא עניין <strong>קל</strong> ואידאלים כאלו זוכים לשם מיוחד: <strong>אידאל ראשי</strong> הוא אידאל שנוצר בידי איבר בודד. יש גם מושג של אידאל שנוצר בידי <strong>קבוצה</strong> של איברים, אבל ההגדרות במקרה הזה יוצאות מסובכות יותר; באופן כללי, אידאל שנוצר על ידי קבוצה <span class="math">\(A\)</span> הוא האידאל הקטן ביותר שמכיל את <span class="math">\(A\)</span> - זה יוצא חיתוך כל האידאלים של <span class="math">\(R\)</span> (כולל <span class="math">\(R\)</span> עצמו, כך שזה אף פעם לא חיתוך שלא מערב קבוצות כלל) שמכילים את <span class="math">\(A\)</span>.</p>
<p>עבור החוג <span class="math">\(R=\mathbb{Z}\)</span>, האידאלים הם בדיוק כל הקבוצות <span class="math">\(\left\langle a\right\rangle =a\mathbb{Z}=\left\{ 0,a,-a,2a,-2a,\dots\right\} \)</span>. בפרט, כל האידאלים של <span class="math">\(\mathbb{Z}\)</span> הם ראשיים - זה הופך את <span class="math">\(\mathbb{Z}\)</span> למשהו שנקרא <strong>תחום ראשי</strong> ואדבר על כך בהמשך. הנה דרך פשוטה מאוד לראות שכל אידאל של <span class="math">\(\mathbb{Z}\)</span> הוא אכן מהצורה הזו: נניח ש-<span class="math">\(I\ne\left\{ 0\right\} \)</span> הוא אידאל כלשהו של <span class="math">\(\mathbb{Z}\)</span> ונסמן ב-<span class="math">\(d\)</span> את המספר הטבעי החיובי הקטן ביותר ששייך ל-<span class="math">\(I\)</span>. קיים כזה כי הנחנו שיש ב-<span class="math">\(I\)</span> איבר שונה מאפס, ואם יש איבר שלילי פשוט נכפיל אותו ב-<span class="math">\(-1\)</span>. כעת, בואו ניקח איבר חיובי <strong>כלשהו</strong> <span class="math">\(a\in I\)</span>. אפשר לחלק אותו ב-<span class="math">\(d\)</span> עם שארית, ומקבלים <span class="math">\(a=qd+r\)</span> כאשר <span class="math">\(0\le r&amp;lt;d\)</span>. כלומר, <span class="math">\(r=a-qd\in I\)</span> (כי <span class="math">\(a\in I\)</span> ו-<span class="math">\(d\in I\)</span> ותכונות הבליעה/סגירות לחיסור של אידאלים). מכיוון ש-<span class="math">\(d\)</span> נבחר להיות המספר הטבעי החיובי <strong>הקטן ביותר</strong> ששייך ל-<span class="math">\(I\)</span> ו-<span class="math">\(r&amp;lt;d\)</span> בהכרח <span class="math">\(r=0\)</span>, כלומר <span class="math">\(a\)</span> מתחלק ב-<span class="math">\(d\)</span> בלי שארית ולכן <span class="math">\(a\in\left\langle d\right\rangle \)</span>. בדומה אם <span class="math">\(a\)</span> הוא איבר שלילי ב-<span class="math">\(I\)</span> אז נכפול ב-<span class="math">\(-1\)</span>, נקבל ש-<span class="math">\(-a\in\left\langle d\right\rangle \)</span> ומכאן שגם <span class="math">\(a\in\left\langle d\right\rangle \)</span> גם במקרה הזה. המסקנה: <span class="math">\(I=\left\langle d\right\rangle \)</span>. זו הוכחה קטנה ונחמדה שמה שיפה בה במיוחד הוא שאפשר להכליל אותה: עם טיפול חכם במושגים כמו "המספר הקטן ביותר" ו"חילוק עם שארית" מקבלים את המושג של <strong>חוג אוקלידי</strong> וההוכחה שלנו מראה ש<strong>חוג אוקלידי הוא תחום ראשי</strong>. אבל על זה נדבר בפוסט נפרד.</p>
<p>הנה דוגמא לחוג שבו יש אידאל <strong>לא ראשי</strong>: <span class="math">\(\mathbb{Z}\left[x\right]\)</span>. פולינומים עם מקדמים שלמים (ה"שלמים" קריטי כאן; חוגי פולינומים מעל <strong>שדה</strong> הם מה שקראתי לו חוג אוקלידי, ולכן כן ראשיים). בחוג הזה נסתכל על האידאל <span class="math">\(\left\langle 2,x\right\rangle \)</span>, שזה סימון לאידאל ש"נוצר" על ידי <span class="math">\(2\)</span> ו-<span class="math">\(x\)</span>, כלומר כל הפולינומים מהצורה <span class="math">\(2p\left(x\right)+xq\left(x\right)\)</span> כאשר <span class="math">\(p,q\in\mathbb{Z}\left[x\right]\)</span> כלשהם, שזו דרך אחרת לומר "כל הפולינומים עם מקדם חופשי זוגי". לא קשה להשתכנע שהקבוצה הזו היא אידאל, אבל למה היא לא אידאל ראשי? מי שיוצר את האידאל צריך יהיה ליצור בפרט את <span class="math">\(2\)</span> ואת <span class="math">\(x\)</span>. כלומר, אם <span class="math">\(p\left(x\right)\)</span> הוא יוצר שכזה, הוא יצטרך לקיים <span class="math">\(2=p\left(x\right)q\left(x\right)\)</span> וגם <span class="math">\(x=p\left(x\right)t\left(x\right)\)</span> עבור פולינומים <span class="math">\(q,t\in\mathbb{Z}\left[x\right]\)</span> כלשהם, וזה פשוט לא יכול לקרות. מהמשוואה <span class="math">\(2=p\left(x\right)q\left(x\right)\)</span> נקבל שבהכרח <span class="math">\(p\left(x\right)\)</span> הוא מדרגה <span class="math">\(0\)</span> (כי כאשר המקדמים בשדה נלקחים מתוך <strong>תחום שלמות</strong> כפל פולינומים רק יכול להגדיל את המעלה של הפולינומים המוכפלים) ולכן <span class="math">\(p\left(x\right)=a\)</span> עבור <span class="math">\(a\in\mathbb{Z}\)</span> כלשהו; אבל בפרט נקבל ש-<span class="math">\(a\)</span> מחלק את 2 ולכן הוא או 1 או 2 או מינוס של שני אלו. אם הוא 1 או מינוס 1 אז נקבל שהוא בכלל לא שייך לאידאל שהוא לכאורה יוצר (כי זה פולינום עם מקדם חופשי אי זוגי). אם <span class="math">\(a=2\)</span> אז נקבל ש-<span class="math">\(x=p\left(x\right)t\left(x\right)=2t\left(x\right)\)</span> וזה בלתי אפשרי מכיוון שהמקדמים של <span class="math">\(t\)</span> נלקחים מתוך <span class="math">\(\mathbb{Z}\)</span> ולכן לא ייתכן ש-2 כפול מקדם כלשהו ייתן 1, שהוא המקדם של <span class="math">\(x^{1}\)</span> בפולינום <span class="math">\(x\)</span>.</p>
<p>עכשיו אפשר להציג נקודת מבט נוספת על אידאלים, שמתאימה למקור ההיסטורי שלהם: אפשר לחשוב על אידאל בתור <strong>קבוצה של איברים בחוג שמתחלקים על ידי מישהו משותף</strong>. עבור <span class="math">\(\mathbb{Z}\)</span> אנחנו רואים את זה בבירור: <span class="math">\(\left\langle a\right\rangle \)</span> זה בדיוק אוסף כל השלמים שמתחלקים על ידי <span class="math">\(a\)</span>. למשל, <span class="math">\(\left\langle 5\right\rangle =5\mathbb{Z}\)</span> מתואר מילולית על ידי "אוסף האיברים שמתחלקים על ידי 5". את הדיון על אידאלים אפשר <strong>להתחיל</strong> מנקודת המבט הזו. אני שואל את עצמי "הממ, מה מאפיין את קבוצת כל האיברים שמתחלקים על ידי מישהו משותף?" ועונה לעצמי שאני מכיר שתי תכונות פשוטות של חלוקה שכזו. ראשית, אם <span class="math">\(a,b\)</span> מתחלקים על ידי מישהו משותף, אז גם <span class="math">\(a+b\)</span> מתחלק על ידי המישהו הזה; ושנית, אם <span class="math">\(a\)</span> מתחלק על ידי מישהו אז לכל <span class="math">\(x\)</span> נקבל ש-<span class="math">\(ax\)</span> מתחלק על ידי אותו מישהו, בהנחה שאנחנו בתחום שלמות. אם כן, אפשר <strong>להגדיר</strong> אידאל בתור קבוצה שסגורה לחיבור/חיסור ובולעת ביחס לכפל גם כשבאים מנקודת המבט של "איברים שמתחלקים על ידי מישהו".</p>
<p>ב-<span class="math">\(\mathbb{Z}\)</span> הדבר הזה נותן לנו דרך התבוננות חלופית על מספרים. במקום לדבר על המספרים <span class="math">\(a,b\)</span> אנחנו יכולים לדבר על האידאלים שהם יוצרים, <span class="math">\(\left\langle a\right\rangle ,\left\langle b\right\rangle \)</span>. במקום לומר "<span class="math">\(a\)</span> מחלק את <span class="math">\(b\)</span>" אנחנו יכולים להשתמש בשפה של תורת הקבוצות ולומר <span class="math">\(\left\langle b\right\rangle \subseteq\left\langle a\right\rangle \)</span>, כי אם <span class="math">\(a\)</span> מחלק את <span class="math">\(b\)</span> אז בפרט <span class="math">\(a\)</span> מחלק את כל מה שמתחלק ב-<span class="math">\(b\)</span>. שימו לב ל"היפוך הסדר" שיש כאן: <span class="math">\(a|b\)</span> אם ורק אם <span class="math">\(\left\langle b\right\rangle \subseteq\left\langle a\right\rangle \)</span>. עכשיו, אנחנו יודעים <strong>לחתוך</strong> קבוצות ובמקרה של אידאלים, חיתוך של שני אידאלים נותן אידאל, אז מה יהיה <span class="math">\(\left\langle a\right\rangle \cap\left\langle b\right\rangle \)</span>? זה יהיה בדיוק האידאל שנוצר על ידי <span class="math">\(\text{gcd}\left(a,b\right)\)</span> (נסו להוכיח את זה!) אז קיבלנו התאמה בין פעולת ה-<span class="math">\(\text{gcd}\)</span> של מספרים ופעולות החיתוך של קבוצות. בכיוון השני, אנחנו יכולים לקחת פעולות שקיימות במספרים השלמים ו"לתרגם" אותם ללשון של אידאלים. למשל, כפל: אני יכול להגדיר מכפלה של אידאלים בתור האידאל שנוצר על ידי המכפלות של איברים בתוך האידאלים, ובפרט נקבל ש-<span class="math">\(\left\langle a\right\rangle \cdot\left\langle b\right\rangle =\left\langle ab\right\rangle \)</span>.</p>
<p>באופן דומה אפשר להגדיר גם אידאל <strong>ראשוני</strong>, אבל לצורך כך אני צריך לתת הגדרה של "ראשוני" שהיא קצת פחות נפוצה: <span class="math">\(p&amp;gt;1\)</span> הוא ראשוני אם לכל <span class="math">\(a,b\in\mathbb{Z}\)</span>, אם <span class="math">\(p|ab\)</span> אז <span class="math">\(p|a\)</span> או <span class="math">\(p|b\)</span>, כאשר הסימון "<span class="math">\(p|a\)</span>" אומר "<span class="math">\(p\)</span> מחלק את <span class="math">\(a\)</span>" (כלומר, שקיים <span class="math">\(d\in\mathbb{Z}\)</span> כך ש-<span class="math">\(pd=a\)</span>).</p>
<p>אנחנו מכירים ראשוני בתור מספר גדול מ-1 שמתחלק רק בעצמו וב-1, אבל אפשר להוכיח שההגדרה הזו שקולה להגדרה שנתתי כרגע עם החלוקה (זה מופיע לראשונה ב"יסודות" של אוקלידס). בואו ננסח עכשיו את התכונה החדשה בלשון של אידאלים: במקום לכתוב <span class="math">\(p|a\)</span> אפשר לכתוב <span class="math">\(a\in\left\langle p\right\rangle \)</span> (או אפילו <span class="math">\(\left\langle a\right\rangle \subseteq\left\langle p\right\rangle \)</span> אבל אוותר על זה). אז "ראשוניות" של <span class="math">\(p\)</span> מתבטאת בתור התכונה: אם <span class="math">\(ab\in\left\langle p\right\rangle \)</span> אז <span class="math">\(a\in\left\langle p\right\rangle \)</span> או <span class="math">\(b\in\left\langle p\right\rangle \)</span>. זה מוביל להגדרה הכללית של <strong>אידאל ראשוני</strong> בחוג <span class="math">\(R\)</span> כלשהו (שאניח שהוא קומוטטיבי): <span class="math">\(I\)</span> הוא ראשוני אם לכל <span class="math">\(a,b\in R\)</span>, אם <span class="math">\(ab\in I\)</span> אז <span class="math">\(a\in I\)</span> או <span class="math">\(b\in I\)</span>.</p>
<p>בפוסטים קודמים דיברתי על החוג <span class="math">\(\mathbb{Z}\left[\sqrt{-5}\right]\)</span> ואיך שאין בו פירוק יחיד לגורמים, כי את 6 אפשר לפרק גם בתור <span class="math">\(2\cdot3\)</span> וגם בתור <span class="math">\(\left(1+\sqrt{-5}\right)\cdot\left(1-\sqrt{-5}\right)\)</span> והגורמים פה הם אי פריקים (אי אפשר להציג אותם בתור מכפלה של דברים לא הפיכים). הבעיה הזו הייתה נקודת שבר כלשהי במתמטיקה של אמצע המאה ה-19, כי פירוק יחיד לגורמים בהרחבות של השלמים, כמו שקורה ב-<span class="math">\(\mathbb{Z}\left[i\right]\)</span>, היה דבר מועיל בצורה בלתי רגילה. מי שהתמודד עם הבעיה הזו היה המתמטיקאי קומר, שהציע מעין הכללה של מושג הפירוק לגורמים שעדיין הצליחה לעבוד יפה מאוד גם בחוגים כמו <span class="math">\(\mathbb{Z}\left[\sqrt{-5}\right]\)</span>: גם אחרי שמפרקים "עד הסוף" את האיברים של החוג ומגיעים לאי-פריקים, עדיין אפשר לפרק <strong>עוד</strong>, למשהו שקומר קרא לו "מחלקים <strong>אידאליים</strong>". המחלקים הללו הם איברים בדיוניים - הם לא חלק מהחוג, אבל הם גם לא המצאה שבאה יש מאין; אפשר לתת מבחנים למתי "הגיוני" שהם יתקיימו ומתי לא, ואפשר לתת מבחנים למתי שני איברים אמורים להתחלק על ידי אותו מחלק אידאלי. לרוע המזל, הסבר מלא של הדברים הללו יהיה מאוד טכני ואני לא רוצה להיכנס אליו כאן. אולי בעתיד.</p>
<p>כמה עשורים אחרי שקומר המציא את התורה שלו הגיע אליה דדקינד וחולל בה מהפכה משל עצמו. במקום להשתמש במושג של מחלקים אידאליים, הוא השתמש במושג הרבה יותר קונקרטי - <strong>קבוצות</strong> של איברים של החוג שמקיימות... ובכן, כבר ניחשתם: קבוצות שהן אידאלים. מכאן המילה "אידאל" הגיעה; זה השם שדדקינד השתמש בו ונולד מתוך המחלקים האידאליים של קומר שהוא בא להחליף. בניסוחים של קומר, אפשר להראות שבכל חוג כמו <span class="math">\(\mathbb{Z}\left[\sqrt{-5}\right]\)</span> (מה שנקרא <strong>חוג השלמים</strong> של שדה מספרים; לא אכנס להגדרות המלאות כרגע) מתקיימת פריקות יחידה <strong>של אידאלים</strong>. באיזה מובן? שאם <span class="math">\(\mathfrak{a}\)</span> הוא אידאל כלשהו בחוג, אז קיימים אידאליים ראשוניים <span class="math">\(\mathfrak{p}_{1},\dots,\mathfrak{p}_{r}\)</span> כך ש-<span class="math">\(\mathfrak{a}=\mathfrak{p}_{1}\cdots\mathfrak{p}_{r}\)</span> עם פעולת הכפל של אידאלים שראינו קודם, והפירוק הזה הוא יחיד עד כדי סדר המוכפלים. התוצאה הזו היא אבן יסוד של תורת המספרים האלגברית - ואני הולך לנטוש אותה כאן ולא לדבר עליה יותר בכלל, כי זה לוקח אותנו רחוק מדי מתורת החוגים הבסיסית. אז למה להראות את זה מלכתחילה? כי אני חושב שכדאי להכיר את המקור ההיסטורי הזה של אידאלים ולהבין למה קוראים להם ככה ומאיפה הם בכלל צצו ולאיזו מטרה.</p>
<h2>שובם של משפטי האיזומורפיזם</h2>
<p>כשדיברנו על חבורות הקדשתי <a href="http://www.gadial.net/2017/03/06/group_isomorphism_theorems/">פוסט</a> למה שקראתי לו <strong>משפטי האיזומורפיזם</strong> של חבורות: אלו משפטים שמתעסקים בחבורות מנה ובמבנה שלהן. בפוסט ההוא טרחתי להוכיח את הכל ולכתוב בפירוט רב מאוד, וכל הזמן חשבתי לעצמי "הא-הא! כשנגיע לחוגים אני פשוט אפנה לפוסט על חבורות וזהו!"</p>
<p>ובכן, זה בערך מה שאני עושה, כי המשפטים הללו עובדים בחוגים באותה מידה בדיוק כפי שהם עובדים בחבורות, וההוכחות דומות מאוד עד לרמה שזה תרגיל טוב לקוראים לנסות להוכיח בעצמם ולראות מה קורה. אי לכך אני אסתפק רק בלנסח את המשפטים הללו. כל המשפטים שימושיים, אבל הראשון והרביעי שימושיים במיוחד וכדאי לשים לב אליהם במיוחד - ברביעי אני אשתמש עוד בפוסט הזה.</p>
<p>תזכורת לגבי סימונים: אם <span class="math">\(\varphi:R\to S\)</span> הוא הומומורפיזם של חוגים, אני מסמן את <strong>הגרעין</strong> שלו ב-<span class="math">\(\ker\varphi\triangleq\left\{ a\in R\ |\ \varphi\left(a\right)=0\right\} \)</span> ואת ה<strong>תמונה</strong> שלו ב-<span class="math">\(\varphi\left(R\right)\triangleq\left\{ \varphi\left(a\right)\ |\ a\in R\right\} \)</span>.</p>
<ul>
    <li>משפט האיזומורפיזם הראשון: <span class="math">\(R/\ker\varphi\cong\varphi\left(R\right)\)</span>.</li>
    <li>משפט האיזומורפיזם השני: אם <span class="math">\(A,B\)</span> תתי-חוגים של <span class="math">\(R\)</span> ו-<span class="math">\(B\)</span> הוא בנוסף לכך אידאל אז <span class="math">\(\left(A+B\right)/B\cong A/\left(A\cap B\right)\)</span> (בפרט, <span class="math">\(A+B\)</span> הוא תת-חוג של <span class="math">\(R\)</span>).</li>
    <li>משפט האיזומורפיזם השלישי: אם <span class="math">\(I,J\)</span> אידאלים של <span class="math">\(R\)</span> כך ש-<span class="math">\(I\subseteq J\)</span> אז <span class="math">\(\left(R/I\right)/\left(J/I\right)\cong\left(R/J\right)\)</span> (בפרט <span class="math">\(J/I\)</span> הוא אידאל של <span class="math">\(R/I\)</span>).</li>
    <li>משפט האיזומורפיזם הרביעי: אם <span class="math">\(I\)</span> אידאל של <span class="math">\(R\)</span> אז יש התאמה חח"ע ועל <span class="math">\(A\mapsto A/I\)</span> בין תתי-חוגים של <span class="math">\(R\)</span> שמכילים את <span class="math">\(I\)</span> ותתי-חוגים של <span class="math">\(R/I\)</span>. תת-חוג <span class="math">\(A\)</span> של <span class="math">\(R\)</span> שמכיל את <span class="math">\(I\)</span> הוא אידאל ב-<span class="math">\(R\)</span> אם ורק אם <span class="math">\(A/I\)</span> הוא אידאל ב-<span class="math">\(R/I\)</span>.</li>
</ul>
<h2>עוד כמה משחקים לסיום</h2>
<p>יש כמה משפטים פשוטים ואלגנטיים מאוד על אידאלים וחוגי מנה שאני לא יכול להתאפק מלהביא כאן; מה גם שהם יהיו מועילים בהמשך.</p>
<p>ראשית, שימו לב כמה ההגדרה של אידאל ראשוני מזכירה את ההגדרה של תחום שלמות:</p>
<ul>
    <li><span class="math">\(R\)</span> הוא תחום שלמות אם <span class="math">\(ab=0\)</span> גורר <span class="math">\(a=0\)</span> או <span class="math">\(b=0\)</span>.</li>
    <li><span class="math">\(I\)</span> הוא אידאל ראשוני אם <span class="math">\(ab\in I\)</span> גורר <span class="math">\(a\in I\)</span> או <span class="math">\(b\in I\)</span>.</li>
</ul>
<p>קחו את הדמיון הזה ותוסיפו לו את האינטואיציה הבאה: אם <span class="math">\(R\)</span> חוג כלשהו ו-<span class="math">\(I\)</span> אידאל, אז <span class="math">\(R/I\)</span> הוא חוג שבו כל האיברים של <span class="math">\(I\)</span> "מכווצים לאפס". איבר היחידה הנייטרלי של החוג <span class="math">\(R/I\)</span> הוא <span class="math">\(0+I\)</span>, כלומר הקוסט <span class="math">\(I\)</span> עצמו, כלומר כל קוסט מהצורה <span class="math">\(a+I\)</span> כאשר <span class="math">\(a\in I\)</span> הוא איבר האפס של <span class="math">\(R/I\)</span>. במילים אחרות, אם <span class="math">\(a\in I\)</span> אז "<span class="math">\(a\)</span> הוא 0 בחוג <span class="math">\(R/I\)</span>" (במרכאות כי <span class="math">\(a\)</span> הוא לא איבר של החוג <span class="math">\(R/I\)</span> אלא התמונה שלו על ידי ההטלה הטבעית לחוג הזה - ההומומורפיזם שמעביר את <span class="math">\(a\)</span> ל-<span class="math">\(a+I\)</span>). זה, יחד עם שתי ההגדרות למעלה, מניב את המשפט הבא:</p>
<ul>
    <li><span class="math">\(I\)</span> הוא אידאל ראשוני ב-<span class="math">\(R\)</span> אם ורק אם <span class="math">\(R/I\)</span> הוא תחום שלמות.</li>
</ul>
<p>בואו נוכיח את זה פורמלית, פשוט כי זה כל כך קל: נניח ש-<span class="math">\(I\)</span> אידאל ראשוני ונוכיח ש-<span class="math">\(R/I\)</span> תחום שלמות. ניקח שני קוסטים <span class="math">\(a+I,b+I\)</span> בחוג <span class="math">\(R/I\)</span> כך ש-<span class="math">\(\left(a+I\right)\left(b+I\right)=0+I\)</span>; על פי הגדרת כפל קוסטים זה אומר ש-<span class="math">\(ab+I=I\)</span>, כלומר <span class="math">\(ab\in I\)</span>. מכיוון ש-<span class="math">\(I\)</span> ראשוני, נובע ש-<span class="math">\(a\in I\)</span> או <span class="math">\(b\in I\)</span>, כלומר <span class="math">\(a+I=I\)</span> או <span class="math">\(b+I=I\)</span>. קיבלנו שאחד משני הקוסטים <span class="math">\(a+I\)</span> או <span class="math">\(b+I\)</span> הוא איבר האפס של <span class="math">\(R/I\)</span> וזה מוכיח ש-<span class="math">\(R/I\)</span> תחום שלמות.</p>
<p>עכשיו אני רוצה לעבור למשפט אנלוגי שמדבר על <strong>שדות</strong>. כזכור, שדה הוא חוג קומוטטיבי שבו לכל איבר יש הופכי. בואו ניקח חוג קומוטטיבי <span class="math">\(R\)</span> ואידאל <span class="math">\(I\)</span> ונשאל את עצמנו - מתי <span class="math">\(R/I\)</span> הוא לא סתם תחום שלמות אלא ממש שדה? <span class="math">\(I\)</span> הזה יצטרך להיות ראשוני, אבל זה לא יספיק - הוא יצטרך להיות משהו שהוא קצת מעבר לכך.</p>
<p>האנלוגיה לראשוניים "רגילים" שוב עוזרת לנו. בשביל להגדיר אידאל ראשוני הזדקקתי להגדרה שקולה אבל לא כל כך מוכרת בציבור הרחב של ראשוניות. מה עם ההגדרה ה"רגילה"? מה רע ב-"<span class="math">\(p\)</span> ראשוני אם הוא מתחלק רק ב-1 ובעצמו"?</p>
<p>ובכן, שום דבר לא רע. הנה ניסוח בלשון אידאלים של הההגדרה הזו: "<span class="math">\(p\)</span> הוא ראשוני אם <span class="math">\(\left\langle p\right\rangle \)</span> מוכל רק בשני אידאלים: <span class="math">\(\left\langle 1\right\rangle \)</span> ו-<span class="math">\(\left\langle p\right\rangle \)</span>" (זכרו: <span class="math">\(\left\langle a\right\rangle \subseteq\left\langle b\right\rangle \)</span> זה כמו לומר <span class="math">\(b|a\)</span>). עכשיו, מה זה האידאל <span class="math">\(\left\langle 1\right\rangle \)</span>? זה פשוט כל החוג, <span class="math">\(R\)</span>. לפעמים אומרים ש-<span class="math">\(R\)</span> ו-<span class="math">\(\left\{ 0\right\} \)</span> הם אידאלים "לא אמיתיים" (או "לא נאותים"), או סתם אומרים שהם אידאלים "טריוויאליים". אז הנה לנו ניסוח של תכונת הראשוניות שוב: <span class="math">\(p\)</span> הוא ראשוני אם <span class="math">\(\left\langle p\right\rangle \)</span> אינו מוכל ממש באף אידאל לא טריוויאלי.</p>
<p>אפשר להשתמש בזה כדי לנסח תכונה כללית של אידאלים: <span class="math">\(I\)</span> נקרא <strong>אידאל מקסימלי</strong> אם הוא לא מוכל ממש באף אידאל לא טריוויאלי. פורמלית, לא קיים אידאל <span class="math">\(J\)</span> כך ש-<span class="math">\(I\subsetneq J\subsetneq R\)</span> . מה שראינו הוא שבשלמים <span class="math">\(p\)</span> הוא ראשוני אם <span class="math">\(\left\langle p\right\rangle \)</span> הוא אידאל מקסימלי; בחוגים כלליים יותר התכונה הזו נקראת <strong>אי-פריקות</strong> והיא לאו דווקא זהה לראשוניות.</p>
<p>אז הנה המשפט שחתרתי אליו: נניח ש-<span class="math">\(R\)</span> הוא חוג קומוטטיבי, אז</p>
<ul>
    <li><span class="math">\(I\)</span> הוא אידאל מקסימלי ב-<span class="math">\(R\)</span> אם ורק אם <span class="math">\(R/I\)</span> הוא שדה.</li>
</ul>
<p>ראיתי כל מני הוכחות טכניות מזעזעות למשפט הזה שנלמדות לפעמים בספרים/קורסים וזה פשוט אסון, כי בעזרת משפט האיזומורפיזם הרביעי זה אחד מהמשפטים הפשוטים והברורים ביותר במתמטיקה.</p>
<p>ראשית, שימו לב לכך שאם <span class="math">\(I\)</span> הוא אידאל בחוג כלשהו <span class="math">\(R\)</span> כך ש-<span class="math">\(1\in I\)</span> אז <span class="math">\(I=R\)</span>. למה? נדמה לי שכבר ראינו את זה קודם בפוסט: כי לכל <span class="math">\(a\in R\)</span> נסתכל במכפלה <span class="math">\(a=a\cdot1\in I\)</span>. כעת, אם <span class="math">\(a\in R\)</span> הוא איבר <strong>הפיך</strong> ב-<span class="math">\(R\)</span> כך ש-<span class="math">\(a\in I\)</span> אז שוב נובע מכך ש-<span class="math">\(I=R\)</span>, כי נתבונן במכפלה <span class="math">\(1=a^{-1}\cdot a\in I\)</span> וכבר ראינו שאם <span class="math">\(1\in I\)</span> אז <span class="math">\(I=R\)</span>.</p>
<p>עכשיו אנחנו יכולים לאפיין את האידאלים של שדה, וזה יהיה פשוט במיוחד: חוג קומוטטיבי <span class="math">\(F\)</span> הוא שדה אם ורק אם האידאלים <strong>היחידים</strong> שלו הם הטריוויאליים: <span class="math">\(\left\{ 0\right\} \)</span> ו-<span class="math">\(F\)</span>. בכיוון אחד, אם <span class="math">\(F\)</span> הוא שדה ו-<span class="math">\(I\)</span> אידאל של <span class="math">\(F\)</span> אז או ש-<span class="math">\(I=\left\{ 0\right\} \)</span> או שקיים <span class="math">\(a\ne0\)</span> כך ש-<span class="math">\(a\in I\)</span>. בשדה כל איבר שונה מאפס הוא הפיך, כך ש-<span class="math">\(a\in I\)</span> הפיך וראינו לפני רגע שזה מוכיח <span class="math">\(I=F\)</span>. בכיוון השני, בואו ניקח <span class="math">\(a\ne0\)</span> ב-<span class="math">\(F\)</span> ונוכיח שהוא הפיך: נסתכל באידאל <span class="math">\(\left\langle a\right\rangle \)</span>. האידאל הזה שונה מ-<span class="math">\(\left\{ 0\right\} \)</span> (כי <span class="math">\(a\)</span> בפנים) ולכן <span class="math">\(\left\langle a\right\rangle =F\)</span>. מכיוון ש-<span class="math">\(1\in F\)</span> קיבלנו <span class="math">\(1\in\left\langle a\right\rangle \)</span>, כלומר קיים <span class="math">\(b\in F\)</span> כך ש-<span class="math">\(ba=1\)</span> (על פי ההגדרה של <span class="math">\(\left\langle a\right\rangle \)</span>), ולכן <span class="math">\(a\)</span> הפיך.</p>
<p>כמו שעשינו עם המשפט על אידאל ראשוני ותחום שלמות, בואו נראה כמה שני משפטים שונים הם דומים זה לזה:</p>
<ul>
    <li><span class="math">\(R\)</span> קומוטטיבי הוא שדה אם ורק אם לכל אידאל <span class="math">\(J\)</span> של <span class="math">\(R\)</span> מתקיים <span class="math">\(J=\left\{ 0\right\} \)</span> או <span class="math">\(J=R\)</span>.</li>
    <li><span class="math">\(I\)</span> הוא אידאל מקסימלי אם ורק אם לכל אידאל <span class="math">\(J\)</span> שמכיל אותו מתקיים <span class="math">\(J=I\)</span> או <span class="math">\(J=R\)</span>.</li>
</ul>
<p>את שני הדברים הללו אנחנו מחברים בעזרת משפט האיזומורפיזם הרביעי. יהא חוג קומוטטיבי <span class="math">\(R\)</span> ואידאל <span class="math">\(I\)</span> של <span class="math">\(R\)</span> (לאו דווקא מקסימלי, כרגע). על פי משפט האיזומורפיזם הרביעי יש לנו התאמה חח"ע ועל בין אידאלים <span class="math">\(J\)</span> של <span class="math">\(R\)</span> שמכילים את <span class="math">\(I\)</span> ובין אידאלים <span class="math">\(J/I\)</span> של <span class="math">\(R/I\)</span>.</p>
<p>כעת נעשה שרשרת של גרירות "אם ורק אם":</p>
<ol>
    <li><span class="math">\(R/I\)</span> שדה.</li>
    <li>לכל אידאל <span class="math">\(J/I\)</span> של <span class="math">\(R/I\)</span> מתקיים <span class="math">\(J/I=\left\{ 0\right\} \)</span> או <span class="math">\(J/I=R/I\)</span>.</li>
    <li>לכל אידאל <span class="math">\(J\)</span> של <span class="math">\(R\)</span> המקיים <span class="math">\(I\subseteq J\)</span> מתקיים <span class="math">\(J=I\)</span> או <span class="math">\(J=R\)</span>.</li>
    <li><span class="math">\(I\)</span> אידאל מקסימלי של <span class="math">\(R\)</span>.</li>
</ol>
<p>המעבר המבלבל פה הוא זה מ-2 אל 3. כשאני כותב <span class="math">\(J/I=\left\{ 0\right\} \)</span> אני מתכוון לאיבר ה-0 של החוג <span class="math">\(R/I\)</span>, כלומר ל-<span class="math">\(I\)</span> עצמו. האיברים של <span class="math">\(J/I\)</span> הם מהצורה <span class="math">\(a+I\)</span> כאשר <span class="math">\(a\in J\)</span>. השוויון <span class="math">\(J/I=\left\{ 0\right\} \)</span> פירושו ש-<span class="math">\(a+I=I\)</span> לכל <span class="math">\(a\in J\)</span>, כלומר <span class="math">\(a\in I\)</span>. קיבלנו <span class="math">\(J\subseteq I\)</span> ויחד עם זה שידוע כבר <span class="math">\(I\subseteq J\)</span> נקבל <span class="math">\(J=I\)</span>.</p>
<p>השוויון <span class="math">\(J/I=R/I\)</span> פירושו שלכל <span class="math">\(a\in R\)</span>, מכיוון ש-<span class="math">\(a+I\in R/I\)</span>, מתקיים <span class="math">\(a+I\in J/I\)</span> ולכן בפרט קיים <span class="math">\(b\in J\)</span> כך ש-<span class="math">\(a+I=b+I\)</span>, כלומר בפרט <span class="math">\(a\in b+I\)</span>. מכיוון ש-<span class="math">\(I\subseteq J\)</span> קיבלנו ש-<span class="math">\(a\in b+J=J\)</span> ולכן נקבל <span class="math">\(J=R\)</span>. זה מסיים את הוכחת המעבר הזה בכיוון הקשה שלו, ואני מקווה שזה מספיק כדי לשכנע אתכם שהמשפט נכון.</p>
<p>המשפט הזה ספציפית הולך להיות שימושי בצורה בלתי רגילה בהמשך, כי הוא מלמד אותנו על שיטה מסודרת לבנות שדות מתוך חוגים - בונים אידאל מקסימלי, לרוב מתוך איברים מסויימים, ואז מחלקים בו והופס! מקבלים שדה. הנה הטעימה הבסיסית של הדבר הזה: את <strong>המספרים המרוכבים</strong> אפשר לבנות פורמלית בצורה הבאה: לוקחים את החוג <span class="math">\(\mathbb{R}\left[x\right]\)</span> של פולינומים במשתנה אחד מעל הממשיים. זה חוג קומוטטיבי עם יחידה ולכן המשפטים שלעיל תקפים עבורו. עכשיו נגדיר את האידאל <span class="math">\(I=\left\langle x^{2}+1\right\rangle \)</span>. לא קשה להראות שהאידאל הזה מקסימלי <strong>בגלל</strong> שהפולינום <span class="math">\(x^{2}+1\)</span> הוא אי פריק; הסיבה לכך שהוא אי-פריק היא שאין לו שורש ב-<span class="math">\(\mathbb{R}\)</span> (השורש שלו הוא בדיוק המספר המרוכב <span class="math">\(i\)</span> שטרם בנינו). כעת <strong>נגדיר</strong> <span class="math">\(\mathbb{C}\triangleq R/\left\langle x^{2}+1\right\rangle \)</span>; חוג המנה שיתקבל אכן ייראה בדיוק כמו שדה המספרים המרוכבים שאנחנו מכירים ואוהבים. זו, לטעמי, הדרך <strong>הנכונה</strong> לבנות את המספרים המרוכבים. כשנדבר בהמשך על הרחבת שדות נראה איך אפשר להשתמש באותה הבניה בשלל סיטואציות שונות.</p>
        </article>
        
        <footer>
            <p>© כל הזכויות שמורות לגדי אלכסנדרוביץ'</p>
        </footer>
    </div>

    
    <script>
        function searchPosts() {
            const searchTerm = document.getElementById('searchInput').value;
            if (searchTerm.trim()) {
                window.location.href = '/new_blog/post_list.html?search=' + encodeURIComponent(searchTerm);
            }
        }
        
        document.getElementById('searchInput').addEventListener('keypress', function(e) {
            if (e.key === 'Enter') {
                searchPosts();
            }
        });
    </script>
    
    
    <!-- Auto-render KaTeX math -->
    <script>
        document.addEventListener("DOMContentLoaded", function() {
            renderMathInElement(document.body, {
                delimiters: [
                    {left: "\\[", right: "\\]", display: true},
                    {left: "\\(", right: "\\)", display: false}
                ],
                throwOnError: false
            });
        });
    </script>

</body>
</html>